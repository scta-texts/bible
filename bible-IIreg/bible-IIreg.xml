<?xml version="1.0" encoding="UTF-8"?><?xml-model href="https://raw.githubusercontent.com/lombardpress/lombardpress-schema/1.0.0/src/out/critical.rng" type="application/xml" schematypens="http://relaxng.org/ns/structure/1.0"?><?xml-model href="https://raw.githubusercontent.com/lombardpress/lombardpress-schema/1.0.0/src/out/critical.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>2 KÃ¶nige</title>
        <author/>
      </titleStmt>
      <editionStmt>
        <edition n="0.0.0-dev"><date when="2011-10-04">October 04, 2011</date></edition>
      </editionStmt>
      <publicationStmt>
        <authority>SCTA</authority>
        <availability status="free">
          <p>Published under a <ref target="http://creativecommons.org/licenses/by-nc-nd/4.0/"
              >Creative Commons Attribution-NonCommercial-NoDerivs 4.0 License</ref></p>
        </availability>
      </publicationStmt>
      <sourceDesc>
        <listBibl>
          <bibl>Biblia Sacra Vulgata - The Free Bible Group</bibl>
        </listBibl>
      </sourceDesc>
    </fileDesc>
    <encodingDesc>
      <schemaRef n="lbp-critical-1.0.0"
        url="https://raw.githubusercontent.com/lombardpress/lombardpress-schema/1.0.0/src/out/critical.rng"/>
      <editorialDecl>
        <p>Encoding of this text has followed the recommendations of the LombardPress 1.0.0
          guidelines for a critical edition</p>
      </editorialDecl>
    </encodingDesc>
    <revisionDesc status="draft">
      <listChange>
        <change when="2011-10-04" status="draft" n="0.0.0"><p>File Started for the first
          time.</p></change>
      </listChange>
    </revisionDesc>
  </teiHeader>
  <text>
    <front>
      <div xml:id="starts-on"/>
    </front>
    <body>
      <div xml:id="bible-IIreg">
        <div xml:id="bible-IIreg1" n="1">
          <head>Caput 1</head>
          <p xml:id="IIreg1_1" n="1">praevaricatus est autem Moab in Israhel postquam mortuus est
            Ahab</p>
          <p xml:id="IIreg1_2" n="2">ceciditque Ohozias per cancellos cenaculi sui quod habebat in
            Samaria et aegrotavit misitque nuntios dicens ad eos ite consulite Beelzebub deum
            Accaron utrum vivere queam de infirmitate mea hac</p>
          <p xml:id="IIreg1_3" n="3">angelus autem Domini locutus est ad Heliam Thesbiten surge
            ascende in occursum nuntiorum regis Samariae et dices ad eos numquid non est Deus in
            Israhel ut eatis ad consulendum Beelzebub deum Accaron</p>
          <p xml:id="IIreg1_4" n="4">quam ob rem haec dicit Dominus de lectulo super quem ascendisti
            non descendes sed morte morieris et abiit Helias</p>
          <p xml:id="IIreg1_5" n="5">reversique sunt nuntii ad Ohoziam qui dixit eis quare reversi
            estis</p>
          <p xml:id="IIreg1_6" n="6">at illi responderunt ei vir occurrit nobis et dixit ad nos ite
            revertimini ad regem qui misit vos et dicetis ei haec dicit Dominus numquid quia non
            erat Deus in Israhel mittis ut consulatur Beelzebub deus Accaron idcirco de lectulo
            super quem ascendisti non descendes sed morte morieris</p>
          <p xml:id="IIreg1_7" n="7">qui dixit eis cuius figurae et habitu est vir qui occurrit
            vobis et locutus est verba haec</p>
          <p xml:id="IIreg1_8" n="8">at illi dixerunt vir pilosus et zona pellicia accinctis renibus
            qui ait Helias Thesbites est</p>
          <p xml:id="IIreg1_9" n="9">misitque ad eum quinquagenarium principem et quinquaginta qui
            erant sub eo qui ascendit ad eum sedentique in vertice montis ait homo Dei rex praecepit
            ut descendas</p>
          <p xml:id="IIreg1_10" n="10">respondensque Helias dixit quinquagenario si homo Dei sum
            descendat ignis e caelo et devoret te et quinquaginta tuos descendit itaque ignis e
            caelo et devoravit eum et quinquaginta qui erant cum eo</p>
          <p xml:id="IIreg1_11" n="11">rursum misit ad eum principem quinquagenarium alterum et
            quinquaginta cum eo qui locutus est illi homo Dei haec dicit rex festina descende</p>
          <p xml:id="IIreg1_12" n="12">respondens Helias ait si homo Dei ego sum descendat ignis e
            caelo et devoret te et quinquaginta tuos descendit ergo ignis Dei e caelo et devoravit
            illum et quinquaginta eius</p>
          <p xml:id="IIreg1_13" n="13">iterum misit principem quinquagenarium tertium et
            quinquaginta qui erant cum eo qui cum venisset curvavit genua contra Heliam et precatus
            est eum et ait homo Dei noli despicere animam meam et animam servorum tuorum qui mecum
            sunt</p>
          <p xml:id="IIreg1_14" n="14">ecce descendit ignis de caelo et devoravit duos principes
            quinquagenarios primos et quinquagenos qui cum eis erant sed nunc obsecro ut miserearis
            animae meae</p>
          <p xml:id="IIreg1_15" n="15">locutus est autem angelus Domini ad Heliam dicens descende
            cum eo ne timeas surrexit igitur et descendit cum eo ad regem</p>
          <p xml:id="IIreg1_16" n="16">et locutus est ei haec dicit Dominus quia misisti nuntios ad
            consulendum Beelzebub deum Accaron quasi non esset Deus in Israhel a quo possis
            interrogare sermonem ideo de lectulo super quem ascendisti non descendes sed morte
            morieris</p>
          <p xml:id="IIreg1_17" n="17">mortuus est ergo iuxta sermonem Domini quem locutus est
            Helias et regnavit Ioram frater eius pro eo anno secundo Ioram filii Iosaphat regis
            Iudae non enim habebat filium</p>
          <p xml:id="IIreg1_18" n="18">reliqua autem verborum Ohoziae quae operatus est nonne haec
            scripta sunt in libro sermonum dierum regum Israhel</p>
        </div>
        <div xml:id="bible-IIreg2" n="2">
          <head>Caput 2</head>
          <p xml:id="IIreg2_1" n="1">factum est autem cum levare vellet Dominus Heliam per turbinem
            in caelum ibant Helias et Heliseus de Galgalis</p>
          <p xml:id="IIreg2_2" n="2">dixitque Helias ad Heliseum sede hic quia Dominus misit me
            usque Bethel cui ait Heliseus vivit Dominus et vivit anima tua quia non derelinquam te
            cumque descendissent Bethel</p>
          <p xml:id="IIreg2_3" n="3">egressi sunt filii prophetarum qui erant Bethel ad Heliseum et
            dixerunt ei numquid nosti quia hodie Dominus tollat dominum tuum a te qui respondit et
            ego novi silete</p>
          <p xml:id="IIreg2_4" n="4">dixit autem Helias ad Heliseum sede hic quia Dominus misit me
            in Hiericho et ille ait vivit Dominus et vivit anima tua quia non derelinquam te cumque
            venissent Hierichum</p>
          <p xml:id="IIreg2_5" n="5">accesserunt filii prophetarum qui erant in Hiericho ad Heliseum
            et dixerunt ei numquid nosti quia hodie Dominus tollet dominum tuum a te et ait et ego
            novi silete</p>
          <p xml:id="IIreg2_6" n="6">dixit autem ei Helias sede hic quia Dominus misit me ad
            Iordanem qui ait vivit Dominus et vivit anima tua quia non derelinquam te ierunt igitur
            ambo pariter</p>
          <p xml:id="IIreg2_7" n="7">et quinquaginta viri de filiis prophetarum secuti sunt qui et
            steterunt e contra longe illi autem ambo stabant super Iordanem</p>
          <p xml:id="IIreg2_8" n="8">tulitque Helias pallium suum et involvit illud et percussit
            aquas quae divisae sunt in utramque partem et transierunt ambo per siccum</p>
          <p xml:id="IIreg2_9" n="9">cumque transissent Helias dixit ad Heliseum postula quod vis ut
            faciam tibi antequam tollar a te dixitque Heliseus obsecro ut fiat duplex spiritus tuus
            in me</p>
          <p xml:id="IIreg2_10" n="10">qui respondit rem difficilem postulasti attamen si videris me
            quando tollor a te erit quod petisti si autem non videris non erit</p>
          <p xml:id="IIreg2_11" n="11">cumque pergerent et incedentes sermocinarentur ecce currus
            igneus et equi ignei diviserunt utrumque et ascendit Helias per turbinem in caelum</p>
          <p xml:id="IIreg2_12" n="12">Heliseus autem videbat et clamabat pater mi pater mi currus
            Israhel et auriga eius et non vidit eum amplius adprehenditque vestimenta sua et scidit
            illa in duas partes</p>
          <p xml:id="IIreg2_13" n="13">et levavit pallium Heliae quod ceciderat ei reversusque
            stetit super ripam Iordanis</p>
          <p xml:id="IIreg2_14" n="14">et pallio Heliae quod ceciderat ei percussit aquas et dixit
            ubi est Deus Heliae etiam nunc percussitque aquas et divisae sunt huc atque illuc et
            transiit Heliseus</p>
          <p xml:id="IIreg2_15" n="15">videntes autem filii prophetarum qui erant in Hiericho de
            contra dixerunt requievit spiritus Heliae super Heliseum et venientes in occursum eius
            adoraverunt eum proni in terram</p>
          <p xml:id="IIreg2_16" n="16">dixeruntque illi ecce cum servis tuis sunt quinquaginta viri
            fortes qui possint ire et quaerere dominum tuum ne forte tulerit eum spiritus Domini et
            proiecerit in uno montium aut in una vallium qui ait nolite mittere</p>
          <p xml:id="IIreg2_17" n="17">coegeruntque eum donec adquiesceret et diceret mittite et
            miserunt quinquaginta viros qui cum quaesissent tribus diebus non invenerunt</p>
          <p xml:id="IIreg2_18" n="18">et reversi sunt ad eum at ille habitabat in Hiericho dixitque
            eis numquid non dixi vobis nolite ire</p>
          <p xml:id="IIreg2_19" n="19">dixerunt quoque viri civitatis ad Heliseum ecce habitatio
            civitatis huius optima est sicut tu ipse domine perspicis sed aquae pessimae sunt et
            terra sterilis</p>
          <p xml:id="IIreg2_20" n="20">at ille ait adferte mihi vas novum et mittite in illud sal
            qui cum adtulissent</p>
          <p xml:id="IIreg2_21" n="21">egressus ad fontem aquarum misit in eum sal et ait haec dicit
            Dominus sanavi aquas has et non erit ultra in eis mors neque sterilitas</p>
          <p xml:id="IIreg2_22" n="22">sanatae sunt ergo aquae usque ad diem hanc iuxta verbum
            Helisei quod locutus est</p>
          <p xml:id="IIreg2_23" n="23">ascendit autem inde Bethel cumque ascenderet per viam pueri
            parvi egressi sunt de civitate et inludebant ei dicentes ascende calve ascende calve</p>
          <p xml:id="IIreg2_24" n="24">qui cum se respexisset vidit eos et maledixit eis in nomine
            Domini egressique sunt duo ursi de saltu et laceraverunt ex eis quadraginta duos
            pueros</p>
          <p xml:id="IIreg2_25" n="25">abiit autem inde in montem Carmeli et inde reversus est
            Samariam</p>
        </div>
        <div xml:id="bible-IIreg3" n="3">
          <head>Caput 3</head>
          <p xml:id="IIreg3_1" n="1">Ioram vero filius Ahab regnavit super Israhel in Samaria anno
            octavodecimo Iosaphat regis Iudae regnavitque duodecim annis</p>
          <p xml:id="IIreg3_2" n="2">et fecit malum coram Domino sed non sicut pater suus et mater
            tulit enim statuas Baal quas fecerat pater eius</p>
          <p xml:id="IIreg3_3" n="3">verumtamen in peccatis Hieroboam filii Nabath qui peccare fecit
            Israhel adhesit nec recessit ab eis</p>
          <p xml:id="IIreg3_4" n="4">porro Mesa rex Moab nutriebat pecora multa et solvebat regi
            Israhel centum milia agnorum et centum milia arietum cum velleribus suis</p>
          <p xml:id="IIreg3_5" n="5">cumque mortuus fuisset Ahab praevaricatus est foedus quod
            habebat cum rege Israhel</p>
          <p xml:id="IIreg3_6" n="6">egressus est igitur rex Ioram in die illa de Samaria et
            recensuit universum Israhel</p>
          <p xml:id="IIreg3_7" n="7">misitque ad Iosaphat regem Iuda dicens rex Moab recessit a me
            veni mecum contra Moab ad proelium qui respondit ascendam qui meus est tuus est populus
            meus populus tuus equi mei equi tui</p>
          <p xml:id="IIreg3_8" n="8">dixitque per quam viam ascendemus at ille respondit per
            desertum Idumeae</p>
          <p xml:id="IIreg3_9" n="9">perrexerunt igitur rex Israhel et rex Iuda et rex Edom et
            circumierunt per viam septem dierum nec erat aqua exercitui et iumentis quae sequebantur
            eos</p>
          <p xml:id="IIreg3_10" n="10">dixitque rex Israhel eheu eheu eheu congregavit nos Dominus
            tres reges ut traderet in manu Moab</p>
          <p xml:id="IIreg3_11" n="11">et ait Iosaphat estne hic propheta Domini ut deprecemur
            Dominum per eum et respondit unus de servis regis Israhel est hic Heliseus filius Saphat
            qui fundebat aquam super manus Heliae</p>
          <p xml:id="IIreg3_12" n="12">et ait Iosaphat est apud eum sermo Domini descenditque ad eum
            rex Israhel et Iosaphat et rex Edom</p>
          <p xml:id="IIreg3_13" n="13">dixit autem Heliseus ad regem Israhel quid mihi et tibi est
            vade ad prophetas patris tui et matris tuae et ait illi rex Israhel quare congregavit
            Dominus tres reges hos ut traderet eos in manu Moab</p>
          <p xml:id="IIreg3_14" n="14">dixit autem Heliseus vivit Dominus exercituum in cuius
            conspectu sto quod si non vultum Iosaphat regis Iudae erubescerem ne adtendissem quidem
            te nec respexissem</p>
          <p xml:id="IIreg3_15" n="15">nunc autem adducite mihi psalten cumque caneret psaltes facta
            est super eum manus Domini et ait</p>
          <p xml:id="IIreg3_16" n="16">haec dicit Dominus facite alveum torrentis huius fossas et
            fossas</p>
          <p xml:id="IIreg3_17" n="17">haec enim dicit Dominus non videbitis ventum neque pluviam et
            alveus iste replebitur aquis et bibetis vos et familiae vestrae et iumenta vestra</p>
          <p xml:id="IIreg3_18" n="18">parumque hoc est in conspectu Domini insuper tradet etiam
            Moab in manu vestra</p>
          <p xml:id="IIreg3_19" n="19">et percutietis omnem civitatem munitam et omnem urbem electam
            et universum lignum fructiferum succidetis cunctosque fontes aquarum obturabitis et
            omnem agrum egregium operietis lapidibus</p>
          <p xml:id="IIreg3_20" n="20">factum est igitur mane quando sacrificium offerri solet et
            ecce aquae veniebant per viam Edom et repleta est terra aquis</p>
          <p xml:id="IIreg3_21" n="21">universi autem Moabitae audientes quod ascendissent reges ut
            pugnarent adversum eos convocaverunt omnes qui accincti erant balteo desuper et
            steterunt in terminis</p>
          <p xml:id="IIreg3_22" n="22">primoque mane surgentes et orto iam sole ex adverso aquarum
            viderunt Moabitae contra aquas rubras quasi sanguinem</p>
          <p xml:id="IIreg3_23" n="23">dixeruntque sanguis est gladii pugnaverunt reges contra se et
            caesi sunt mutuo nunc perge ad praedam Moab</p>
          <p xml:id="IIreg3_24" n="24">perrexeruntque in castra Israhel porro consurgens Israhel
            percussit Moab at illi fugerunt coram eis venerunt igitur qui vicerant et percusserunt
            Moab</p>
          <p xml:id="IIreg3_25" n="25">et civitates destruxerunt et omnem agrum optimum mittentes
            singuli lapides repleverunt et universos fontes aquarum obturaverunt et omnia ligna
            fructifera succiderunt ita ut muri tantum fictiles remanerent et circumdata est civitas
            a fundibalariis et magna ex parte percussa</p>
          <p xml:id="IIreg3_26" n="26">quod cum vidisset rex Moab praevaluisse scilicet hostes tulit
            secum septingentos viros educentes gladium ut inrumperet ad regem Edom et non
            potuerunt</p>
          <p xml:id="IIreg3_27" n="27">arripiensque filium suum primogenitum qui regnaturus erat pro
            eo obtulit holocaustum super murum et facta est indignatio magna in Israhel statimque
            recesserunt ab eo et reversi sunt in terram suam</p>
        </div>
        <div xml:id="bible-IIreg4" n="4">
          <head>Caput 4</head>
          <p xml:id="IIreg4_1" n="1">mulier autem quaedam de uxoribus prophetarum clamabat ad
            Heliseum dicens servus tuus vir meus mortuus est et tu nosti quia servus tuus fuit
            timens Dominum et ecce creditor venit ut tollat duos filios meos ad serviendum sibi</p>
          <p xml:id="IIreg4_2" n="2">cui dixit Heliseus quid vis ut faciam tibi dic mihi quid habes
            in domo tua at illa respondit non habeo ancilla tua quicquam in domo mea nisi parum olei
            quo unguear</p>
          <p xml:id="IIreg4_3" n="3">cui ait vade pete mutuo ab omnibus vicinis tuis vasa vacua non
            pauca</p>
          <p xml:id="IIreg4_4" n="4">et ingredere et claude ostium cum intrinsecus fueris tu et
            filii tui et mitte inde in omnia vasa haec et cum plena fuerint tolles</p>
          <p xml:id="IIreg4_5" n="5">ivit itaque mulier et clusit ostium super se et super filios
            suos illi offerebant vasa et illa infundebat</p>
          <p xml:id="IIreg4_6" n="6">cumque plena fuissent vasa dixit ad filium suum adfer mihi
            adhuc vas et ille respondit non habeo stetitque oleum</p>
          <p xml:id="IIreg4_7" n="7">venit autem illa et indicavit homini Dei et ille vade inquit
            vende oleum et redde creditori tuo tu autem et filii tui vivite de reliquo</p>
          <p xml:id="IIreg4_8" n="8">facta est autem quaedam dies et transiebat Heliseus per Sunam
            erat autem ibi mulier magna quae tenuit eum ut comederet panem cumque frequenter inde
            transiret devertebat ad eam ut comederet panem</p>
          <p xml:id="IIreg4_9" n="9">quae dixit ad virum suum animadverto quod vir Dei sanctus est
            iste qui transit per nos frequenter</p>
          <p xml:id="IIreg4_10" n="10">faciamus ergo cenaculum parvum et ponamus ei in eo lectulum
            et mensam et sellam et candelabrum ut cum venerit ad nos maneat ibi</p>
          <p xml:id="IIreg4_11" n="11">facta est igitur dies quaedam et veniens devertit in
            cenaculum et requievit ibi</p>
          <p xml:id="IIreg4_12" n="12">dixitque ad Giezi puerum suum voca Sunamitin istam qui cum
            vocasset eam et illa stetisset coram eo</p>
          <p xml:id="IIreg4_13" n="13">dixit ad puerum loquere ad eam ecce sedule in omnibus
            ministrasti nobis quid vis ut faciam tibi numquid habes negotium et vis ut loquar regi
            sive principi militiae quae respondit in medio populi mei habito</p>
          <p xml:id="IIreg4_14" n="14">et ait quid ergo vult ut faciam ei dixitque Giezi ne quaeras
            filium enim non habet et vir eius senex est</p>
          <p xml:id="IIreg4_15" n="15">praecepit itaque ut vocaret eam quae cum vocata fuisset et
            stetisset ad ostium</p>
          <p xml:id="IIreg4_16" n="16">dixit ad eam in tempore isto et in hac eadem hora si vita
            comes fuerit habebis in utero filium at illa respondit noli quaeso domine mi vir Dei
            noli mentiri ancillae tuae</p>
          <p xml:id="IIreg4_17" n="17">et concepit mulier et peperit filium in tempore et in hora
            eadem quam dixerat Heliseus</p>
          <p xml:id="IIreg4_18" n="18">crevit autem puer et cum esset quaedam dies et egressus isset
            ad patrem suum ad messores</p>
          <p xml:id="IIreg4_19" n="19">ait patri suo caput meum caput meum at ille dixit puero tolle
            et duc eum ad matrem suam</p>
          <p xml:id="IIreg4_20" n="20">qui cum tulisset et adduxisset eum ad matrem suam posuit eum
            illa super genua sua usque ad meridiem et mortuus est</p>
          <p xml:id="IIreg4_21" n="21">ascendit autem et conlocavit eum super lectulum hominis Dei
            et clusit ostium et egressa</p>
          <p xml:id="IIreg4_22" n="22">vocavit virum suum et ait mitte mecum obsecro unum de pueris
            et asinam ut excurram usque ad hominem Dei et revertar</p>
          <p xml:id="IIreg4_23" n="23">qui ait illi quam ob causam vadis ad eum hodie non sunt
            kalendae neque sabbatum quae respondit vale</p>
          <p xml:id="IIreg4_24" n="24">stravitque asinam et praecepit puero mina et propera ne mihi
            moram facias in eundo et hoc age quod praecipio tibi</p>
          <p xml:id="IIreg4_25" n="25">profecta est igitur et venit ad virum Dei in montem Carmeli
            cumque vidisset eam vir Dei de contra ait ad Giezi puerum suum ecce Sunamitis illa</p>
          <p xml:id="IIreg4_26" n="26">vade ergo in occursum eius et dic ei rectene agitur circa te
            et circa virum tuum et circa filium tuum quae respondit recte</p>
          <p xml:id="IIreg4_27" n="27">cumque venisset ad virum Dei in monte adprehendit pedes eius
            et accessit Giezi ut amoveret eam et ait homo Dei dimitte illam anima enim eius in
            amaritudine est et Dominus celavit me et non indicavit mihi</p>
          <p xml:id="IIreg4_28" n="28">quae dixit illi numquid petivi filium a domino meo numquid
            non dixi tibi ne inludas me</p>
          <p xml:id="IIreg4_29" n="29">et ille ait ad Giezi accinge lumbos tuos et tolle baculum
            meum in manu tua et vade si occurrerit tibi homo non salutes eum et si salutaverit te
            quispiam non respondeas illi et pones baculum meum super faciem pueri</p>
          <p xml:id="IIreg4_30" n="30">porro mater pueri ait vivit Dominus et vivit anima tua non
            dimittam te surrexit ergo et secutus est eam</p>
          <p xml:id="IIreg4_31" n="31">Giezi autem praecesserat eos et posuerat baculum super faciem
            pueri et non erat vox neque sensus reversusque est in occursum eius et nuntiavit ei
            dicens non surrexit puer</p>
          <p xml:id="IIreg4_32" n="32">ingressus est ergo Heliseus domum et ecce puer mortuus
            iacebat in lectulo eius</p>
          <p xml:id="IIreg4_33" n="33">ingressusque clusit ostium super se et puerum et oravit ad
            Dominum</p>
          <p xml:id="IIreg4_34" n="34">et ascendit et incubuit super puerum posuitque os suum super
            os eius et oculos suos super oculos eius et manus suas super manus eius et incurvavit se
            super eum et calefacta est caro pueri</p>
          <p xml:id="IIreg4_35" n="35">at ille reversus deambulavit in domo semel huc et illuc et
            ascendit et incubuit super eum et oscitavit puer septies aperuitque oculos</p>
          <p xml:id="IIreg4_36" n="36">et ille vocavit Giezi et dixit ei voca Sunamitin hanc quae
            vocata ingressa est ad eum qui ait tolle filium tuum</p>
          <p xml:id="IIreg4_37" n="37">venit illa et corruit ad pedes eius et adoravit super terram
            tulitque filium suum et egressa est</p>
          <p xml:id="IIreg4_38" n="38">et Heliseus reversus est in Galgala erat autem fames in terra
            et filii prophetarum habitabant coram eo dixitque uni de pueris suis pone ollam grandem
            et coque pulmentum filiis prophetarum</p>
          <p xml:id="IIreg4_39" n="39">et egressus est unus in agrum ut colligeret herbas agrestes
            invenitque quasi vitem silvestrem et collegit ex ea colocyntidas agri et implevit
            pallium suum et reversus concidit in ollam pulmenti nesciebat enim quid esset</p>
          <p xml:id="IIreg4_40" n="40">infuderunt ergo sociis ut comederent cumque gustassent de
            coctione exclamaverunt dicentes mors in olla vir Dei et non potuerunt comedere</p>
          <p xml:id="IIreg4_41" n="41">at ille adferte inquit farinam et misit in ollam et ait
            infunde turbae et comedat et non fuit amplius quicquam amaritudinis in olla</p>
          <p xml:id="IIreg4_42" n="42">vir autem quidam venit de Balsalisa deferens viro Dei panes
            primitiarum et viginti panes hordiacios et frumentum novum in pera sua at ille dixit da
            populo ut comedat</p>
          <p xml:id="IIreg4_43" n="43">responditque ei minister eius quantum est hoc ut adponam
            coram centum viris rursum ille da ait populo ut comedat haec enim dicit Dominus comedent
            et supererit</p>
          <p xml:id="IIreg4_44" n="44">posuit itaque coram eis qui comederunt et superfuit iuxta
            verbum Domini</p>
        </div>
        <div xml:id="bible-IIreg5" n="5">
          <head>Caput 5</head>
          <p xml:id="IIreg5_1" n="1">Naaman princeps militiae regis Syriae erat vir magnus apud
            dominum suum et honoratus per illum enim dedit Dominus salutem Syriae erat autem vir
            fortis et dives sed leprosus</p>
          <p xml:id="IIreg5_2" n="2">porro de Syria egressi fuerant latrunculi et captivam duxerant
            de terra Israhel puellam parvulam quae erat in obsequio uxoris Naaman</p>
          <p xml:id="IIreg5_3" n="3">quae ait ad dominam suam utinam fuisset dominus meus ad
            prophetam qui est in Samaria profecto curasset eum a lepra quam habet</p>
          <p xml:id="IIreg5_4" n="4">ingressus est itaque Naaman ad dominum suum et nuntiavit ei
            dicens sic et sic locuta est puella de terra Israhel</p>
          <p xml:id="IIreg5_5" n="5">dixitque ei rex Syriae vade et mittam litteras ad regem Israhel
            qui cum profectus esset et tulisset secum decem talenta argenti et sex milia aureos et
            decem mutatoria vestimentorum</p>
          <p xml:id="IIreg5_6" n="6">detulit litteras ad regem Israhel in haec verba cum acceperis
            epistulam hanc scito quod miserim ad te Naaman servum meum ut cures eum a lepra sua</p>
          <p xml:id="IIreg5_7" n="7">cumque legisset rex Israhel litteras scidit vestimenta sua et
            ait numquid Deus sum ut occidere possim et vivificare quia iste misit ad me ut curem
            hominem a lepra sua animadvertite et videte quod occasiones quaerat adversum me</p>
          <p xml:id="IIreg5_8" n="8">quod cum audisset Heliseus vir Dei scidisse videlicet regem
            Israhel vestimenta sua misit ad eum dicens quare scidisti vestimenta tua veniat ad me et
            sciat esse prophetam in Israhel</p>
          <p xml:id="IIreg5_9" n="9">venit ergo Naaman cum equis et curribus et stetit ad ostium
            domus Helisei</p>
          <p xml:id="IIreg5_10" n="10">misitque ad eum Heliseus nuntium dicens vade et lavare
            septies in Iordane et recipiet sanitatem caro tua atque mundaberis</p>
          <p xml:id="IIreg5_11" n="11">iratus Naaman recedebat dicens putabam quod egrederetur ad me
            et stans invocaret nomen Domini Dei sui et tangeret manu sua locum leprae et curaret
            me</p>
          <p xml:id="IIreg5_12" n="12">numquid non meliores sunt Abana et Pharphar fluvii Damasci
            omnibus aquis Israhel ut laver in eis et munder cum ergo vertisset se et abiret
            indignans</p>
          <p xml:id="IIreg5_13" n="13">accesserunt ad eum servi sui et locuti sunt ei pater si rem
            grandem dixisset tibi propheta certe facere debueras quanto magis quia nunc dixit tibi
            lavare et mundaberis</p>
          <p xml:id="IIreg5_14" n="14">descendit et lavit in Iordane septies iuxta sermonem viri Dei
            et restituta est caro eius sicut caro pueri parvuli et mundatus est</p>
          <p xml:id="IIreg5_15" n="15">reversusque ad virum Dei cum universo comitatu suo venit et
            stetit coram eo et ait vere scio quod non sit Deus in universa terra nisi tantum in
            Israhel obsecro itaque ut accipias benedictionem a servo tuo</p>
          <p xml:id="IIreg5_16" n="16">at ille respondit vivit Dominus ante quem sto quia non
            accipiam cumque vim faceret penitus non adquievit</p>
          <p xml:id="IIreg5_17" n="17">dixitque Naaman ut vis sed obsecro concede mihi servo tuo ut
            tollam onus duorum burdonum de terra non enim faciet ultra servus tuus holocaustum aut
            victimam diis alienis nisi Domino</p>
          <p xml:id="IIreg5_18" n="18">hoc autem solum est de quo depreceris Dominum pro servo tuo
            quando ingreditur dominus meus templum Remmon ut adoret et illo innitente super manum
            meam si adoravero in templo Remmon adorante me in eodem loco ut ignoscat mihi Dominus
            servo tuo pro hac re</p>
          <p xml:id="IIreg5_19" n="19">qui dixit ei vade in pace abiit ergo ab eo electo terrae
            tempore</p>
          <p xml:id="IIreg5_20" n="20">dixitque Giezi puer viri Dei pepercit dominus meus Naaman
            Syro isti ut non acciperet ab eo quae adtulit vivit Dominus quia curram post eum et
            accipiam ab eo aliquid</p>
          <p xml:id="IIreg5_21" n="21">et secutus est Giezi post tergum Naaman quem cum vidisset
            ille currentem ad se desilivit de curru in occursum eius et ait rectene sunt omnia</p>
          <p xml:id="IIreg5_22" n="22">et ille ait recte dominus meus misit me dicens modo venerunt
            ad me duo adulescentes de monte Ephraim ex filiis prophetarum da eis talentum argenti et
            vestes mutatorias duplices</p>
          <p xml:id="IIreg5_23" n="23">dixitque Naaman melius est ut accipias duo talenta et coegit
            eum ligavitque duo talenta argenti in duobus saccis et duplicia vestimenta et inposuit
            duobus pueris suis qui et portaverunt coram eo</p>
          <p xml:id="IIreg5_24" n="24">cumque venisset iam vesperi tulit de manu eorum et reposuit
            in domo dimisitque viros et abierunt</p>
          <p xml:id="IIreg5_25" n="25">ipse autem ingressus stetit coram domino suo et dixit
            Heliseus unde venis Giezi qui respondit non ivit servus tuus quoquam</p>
          <p xml:id="IIreg5_26" n="26">at ille nonne ait cor meum in praesenti erat quando reversus
            est homo de curru suo in occursum tui nunc igitur accepisti argentum et accepisti vestes
            ut emas oliveta et vineta et oves et boves et servos et ancillas</p>
          <p xml:id="IIreg5_27" n="27">sed et lepra Naaman adherebit tibi et semini tuo in
            sempiternum et egressus est ab eo leprosus quasi nix</p>
        </div>
        <div xml:id="bible-IIreg6" n="6">
          <head>Caput 6</head>
          <p xml:id="IIreg6_1" n="1">dixerunt autem filii prophetarum ad Heliseum ecce locus in quo
            habitamus coram te angustus est nobis</p>
          <p xml:id="IIreg6_2" n="2">eamus usque ad Iordanem et tollant singuli de silva materias
            singulas ut aedificemus nobis ibi locum ad habitandum qui dixit ite</p>
          <p xml:id="IIreg6_3" n="3">et ait unus ex illis veni ergo et tu cum servis tuis respondit
            ego veniam</p>
          <p xml:id="IIreg6_4" n="4">et abiit cum eis cumque venissent ad Iordanem caedebant
            ligna</p>
          <p xml:id="IIreg6_5" n="5">accidit autem ut cum unus materiem succidisset caderet ferrum
            securis in aquam exclamavitque ille et ait eheu eheu eheu domine mi et hoc ipsum mutuo
            acceperam</p>
          <p xml:id="IIreg6_6" n="6">dixit autem homo Dei ubi cecidit at ille monstravit ei locum
            praecidit ergo lignum et misit illuc natavitque ferrum</p>
          <p xml:id="IIreg6_7" n="7">et ait tolle qui extendit manum et tulit illud</p>
          <p xml:id="IIreg6_8" n="8">rex autem Syriae pugnabat contra Israhel consiliumque iniit cum
            servis suis dicens in loco illo et illo ponamus insidias</p>
          <p xml:id="IIreg6_9" n="9">misit itaque vir Dei ad regem Israhel dicens cave ne transeas
            in loco illo quia ibi Syri in insidiis sunt</p>
          <p xml:id="IIreg6_10" n="10">misit rex Israhel ad locum quem dixerat ei vir Dei et
            praeoccupavit eum et observavit se ibi non semel neque bis</p>
          <p xml:id="IIreg6_11" n="11">conturbatumque est cor regis Syriae pro hac re et convocatis
            servis suis ait quare non indicastis mihi quis proditor mei sit apud regem Israhel</p>
          <p xml:id="IIreg6_12" n="12">dixitque unus servorum eius nequaquam domine mi rex sed
            Heliseus propheta qui est in Israhel indicat regi Israhel omnia verba quaecumque locutus
            fueris in conclavi tuo</p>
          <p xml:id="IIreg6_13" n="13">dixit eis ite et videte ubi sit ut mittam et capiam eum
            adnuntiaveruntque ei dicentes ecce in Dothan</p>
          <p xml:id="IIreg6_14" n="14">misit ergo illuc equos et currus et robur exercitus qui cum
            venissent nocte circumdederunt civitatem</p>
          <p xml:id="IIreg6_15" n="15">consurgens autem diluculo minister viri Dei egressus est
            viditque exercitum in circuitu civitatis et equos et currus nuntiavitque ei dicens eheu
            eheu domine mi quid faciemus</p>
          <p xml:id="IIreg6_16" n="16">at ille respondit noli timere plures enim nobiscum sunt quam
            cum illis</p>
          <p xml:id="IIreg6_17" n="17">cumque orasset Heliseus ait Domine aperi oculos huius ut
            videat et aperuit Dominus oculos pueri et vidit et ecce mons plenus equorum et curruum
            igneorum in circuitu Helisei</p>
          <p xml:id="IIreg6_18" n="18">hostes vero descenderunt ad eum porro Heliseus oravit Dominum
            dicens percute obsecro gentem hanc caecitate percussitque eos Dominus ne viderent iuxta
            verbum Helisei</p>
          <p xml:id="IIreg6_19" n="19">dixit autem ad eos Heliseus non est haec via nec ista est
            civitas sequimini me et ostendam vobis virum quem quaeritis duxit ergo eos in
            Samariam</p>
          <p xml:id="IIreg6_20" n="20">cumque ingressi fuissent in Samaria dixit Heliseus Domine
            aperi oculos istorum ut videant aperuitque Dominus oculos eorum et viderunt esse se in
            medio Samariae</p>
          <p xml:id="IIreg6_21" n="21">dixitque rex Israhel ad Heliseum cum vidisset eos numquid
            percutiam eos pater mi</p>
          <p xml:id="IIreg6_22" n="22">at ille ait non percuties neque enim cepisti eos gladio et
            arcu tuo ut percutias pone panem et aquam coram eis ut comedant et bibant et vadant ad
            dominum suum</p>
          <p xml:id="IIreg6_23" n="23">adpositaque est eis ciborum magna praeparatio et comederunt
            et biberunt et dimisit eos abieruntque ad dominum suum et ultra non venerunt latrones
            Syriae in terram Israhel</p>
          <p xml:id="IIreg6_24" n="24">factum est autem post haec congregavit Benadad rex Syriae
            universum exercitum suum et ascendit et obsidebat Samariam</p>
          <p xml:id="IIreg6_25" n="25">factaque est fames magna in Samaria et tamdiu obsessa est
            donec venundaretur caput asini octoginta argenteis et quarta pars cabi stercoris
            columbarum quinque argenteis</p>
          <p xml:id="IIreg6_26" n="26">cumque rex Israhel transiret per murum mulier exclamavit ad
            eum dicens salva me domine mi rex</p>
          <p xml:id="IIreg6_27" n="27">qui ait non te salvet Dominus unde salvare te possum de area
            an de torculari dixitque ad eam rex quid tibi vis quae respondit</p>
          <p xml:id="IIreg6_28" n="28">mulier ista dixit mihi da filium tuum ut comedamus eum hodie
            et filium meum comedemus cras</p>
          <p xml:id="IIreg6_29" n="29">coximus ergo filium meum et comedimus dixique ei die altera
            da filium tuum ut comedamus eum quae abscondit filium suum</p>
          <p xml:id="IIreg6_30" n="30">quod cum audisset rex scidit vestimenta sua et transiebat
            super murum viditque omnis populus cilicium quo vestitus erat ad carnem intrinsecus</p>
          <p xml:id="IIreg6_31" n="31">et ait haec mihi faciat Deus et haec addat si steterit caput
            Helisei filii Saphat super eum hodie</p>
          <p xml:id="IIreg6_32" n="32">Heliseus autem sedebat in domo sua et senes sedebant cum eo
            praemisit itaque virum et antequam veniret nuntius ille dixit ad senes numquid scitis
            quod miserit filius homicidae hic ut praecidatur caput meum videte ergo cum venerit
            nuntius cludite ostium et non sinatis eum introire ecce enim sonitus pedum domini eius
            post eum est</p>
          <p xml:id="IIreg6_33" n="33">et adhuc illo loquente eis apparuit nuntius qui veniebat ad
            eum et ait ecce tantum malum a Domino est quid amplius expectabo a Domino</p>
        </div>
        <div xml:id="bible-IIreg7" n="7">
          <head>Caput 7</head>
          <p xml:id="IIreg7_1" n="1">dixit autem Heliseus audite verbum Domini haec dicit Dominus in
            tempore hoc cras modius similae uno statere erit et duo modii hordei statere uno in
            porta Samariae</p>
          <p xml:id="IIreg7_2" n="2">respondens unus de ducibus super cuius manum rex incumbebat
            homini Dei ait si Dominus fecerit etiam cataractas in caelo numquid poterit esse quod
            loqueris qui ait videbis oculis tuis et inde non comedes</p>
          <p xml:id="IIreg7_3" n="3">quattuor ergo viri erant leprosi iuxta introitum portae qui
            dixerunt ad invicem quid hic esse volumus donec moriamur</p>
          <p xml:id="IIreg7_4" n="4">sive ingredi voluerimus civitatem fame moriemur sive manserimus
            hic moriendum nobis est venite igitur et transfugiamus ad castra Syriae si pepercerint
            nobis vivemus si autem occidere voluerint nihilominus moriemur</p>
          <p xml:id="IIreg7_5" n="5">surrexerunt igitur vesperi ut venirent ad castra Syriae cumque
            venissent ad principium castrorum Syriae nullum ibidem reppererunt</p>
          <p xml:id="IIreg7_6" n="6">siquidem Dominus sonitum audiri fecerat in castris Syriae
            curruum et equorum et exercitus plurimi dixeruntque ad invicem ecce mercede conduxit
            adversum nos rex Israhel reges Hettheorum et Aegyptiorum et venerunt super nos</p>
          <p xml:id="IIreg7_7" n="7">surrexerunt ergo et fugerunt in tenebris et dereliquerunt
            tentoria sua et equos et asinos in castris fugeruntque animas tantum suas salvare
            cupientes</p>
          <p xml:id="IIreg7_8" n="8">igitur cum venissent leprosi illi ad principium castrorum
            ingressi sunt unum tabernaculum et comederunt et biberunt tuleruntque inde argentum et
            aurum et vestes et abierunt et absconderunt et rursum reversi sunt ad aliud tabernaculum
            et inde similiter auferentes absconderunt</p>
          <p xml:id="IIreg7_9" n="9">dixeruntque ad invicem non recte facimus haec enim dies boni
            nuntii est si tacuerimus et noluerimus nuntiare usque mane sceleris arguemur venite
            eamus et nuntiemus in aula regis</p>
          <p xml:id="IIreg7_10" n="10">cumque venissent ad portam civitatis narraverunt eis dicentes
            ivimus ad castra Syriae et nullum ibidem repperimus hominum nisi equos et asinos
            alligatos et fixa tentoria</p>
          <p xml:id="IIreg7_11" n="11">ierunt ergo portarii et nuntiaverunt in palatio regis
            intrinsecus</p>
          <p xml:id="IIreg7_12" n="12">qui surrexit nocte et ait ad servos suos dico vobis quid
            fecerint nobis Syri sciunt quia fame laboramus et idcirco egressi sunt de castris et
            latitant in agris dicentes cum egressi fuerint de civitate capiemus eos viventes et tunc
            civitatem ingredi poterimus</p>
          <p xml:id="IIreg7_13" n="13">respondit autem unus servorum eius tollamus quinque equos qui
            remanserunt in urbe quia ipsi tantum sunt in universa multitudine Israhel alii enim
            consumpti sunt et mittentes explorare poterimus</p>
          <p xml:id="IIreg7_14" n="14">adduxerunt ergo duos equos misitque rex ad castra Syrorum
            dicens ite videte</p>
          <p xml:id="IIreg7_15" n="15">qui abierunt post eos usque ad Iordanem ecce autem omnis via
            plena erat vestibus et vasis quae proiecerant Syri cum turbarentur reversique nuntii
            indicaverunt regi</p>
          <p xml:id="IIreg7_16" n="16">et egressus populus diripuit castra Syriae factusque est
            modius similae statere uno et duo modii hordei statere uno iuxta verbum Domini</p>
          <p xml:id="IIreg7_17" n="17">porro rex ducem illum in cuius manu incubuerat constituit ad
            portam quem conculcavit turba in introitu et mortuus est iuxta quod locutus fuerat vir
            Dei quando descenderat rex ad eum</p>
          <p xml:id="IIreg7_18" n="18">factumque est secundum sermonem viri Dei quem dixerat regi
            quando ait duo modii hordei statere uno erunt et modius similae statere uno hoc eodem
            tempore cras in porta Samariae</p>
          <p xml:id="IIreg7_19" n="19">quando responderat dux ille viro Dei et dixerat etiam si
            Dominus fecerit cataractas in caelo numquid fieri poterit quod loqueris et dixit ei
            videbis oculis tuis et inde non comedes</p>
          <p xml:id="IIreg7_20" n="20">evenit ergo ei sicut praedictum erat et conculcavit eum
            populus in porta et mortuus est</p>
        </div>
        <div xml:id="bible-IIreg8" n="8">
          <head>Caput 8</head>
          <p xml:id="IIreg8_1" n="1">Heliseus autem locutus est ad mulierem cuius vivere fecerat
            filium dicens surge vade tu et domus tua et peregrinare ubicumque reppereris vocavit
            enim Dominus famem et veniet super terram septem annis</p>
          <p xml:id="IIreg8_2" n="2">quae surrexit et fecit iuxta verbum hominis Dei et vadens cum
            domo sua peregrinata est in terra Philisthim diebus multis</p>
          <p xml:id="IIreg8_3" n="3">cumque finiti essent anni septem reversa est mulier de terra
            Philisthim et egressa est ut interpellaret regem pro domo sua et agris suis</p>
          <p xml:id="IIreg8_4" n="4">rex autem loquebatur cum Giezi puero viri Dei dicens narra mihi
            omnia magnalia quae fecit Heliseus</p>
          <p xml:id="IIreg8_5" n="5">cumque ille narraret regi quomodo mortuum suscitasset apparuit
            mulier cuius vivificaverat filium clamans ad regem pro domo sua et pro agris suis
            dixitque Giezi domine mi rex haec est mulier et hic filius eius quem suscitavit
            Heliseus</p>
          <p xml:id="IIreg8_6" n="6">et interrogavit rex mulierem quae narravit ei deditque ei rex
            eunuchum unum dicens restitue ei omnia quae sua sunt et universos reditus agrorum a die
            qua reliquit terram usque ad praesens</p>
          <p xml:id="IIreg8_7" n="7">venit quoque Heliseus Damascum et Benadad rex Syriae aegrotabat
            nuntiaveruntque ei dicentes venit vir Dei huc</p>
          <p xml:id="IIreg8_8" n="8">et ait rex ad Azahel tolle tecum munera et vade in occursum
            viri Dei et consule Dominum per eum dicens si evadere potero de infirmitate mea hac</p>
          <p xml:id="IIreg8_9" n="9">ivit igitur Azahel in occursum eius habens secum munera et
            omnia bona Damasci onera quadraginta camelorum cumque stetisset coram eo ait filius tuus
            Benadad rex Syriae misit me ad te dicens si sanari potero de infirmitate mea hac</p>
          <p xml:id="IIreg8_10" n="10">dixitque ei Heliseus vade dic ei sanaberis porro ostendit
            mihi Dominus quia morte morietur</p>
          <p xml:id="IIreg8_11" n="11">stetitque cum eo et conturbatus est usque ad suffusionem
            vultus flevitque vir Dei</p>
          <p xml:id="IIreg8_12" n="12">cui Azahel ait quare dominus meus flet at ille respondit quia
            scio quae facturus sis filiis Israhel mala civitates eorum munitas igne succendes et
            iuvenes eorum interficies gladio et parvulos eorum elides et praegnantes divides</p>
          <p xml:id="IIreg8_13" n="13">dixitque Azahel quid enim sum servus tuus canis ut faciam rem
            istam magnam et ait Heliseus ostendit mihi Dominus te regem Syriae fore</p>
          <p xml:id="IIreg8_14" n="14">qui cum recessisset ab Heliseo venit ad dominum suum qui ait
            ei quid tibi dixit Heliseus at ille respondit dixit mihi recipiet sanitatem</p>
          <p xml:id="IIreg8_15" n="15">cumque venisset dies altera tulit sagulum et infudit aqua et
            expandit super faciem eius quo mortuo regnavit Azahel pro eo</p>
          <p xml:id="IIreg8_16" n="16">anno quinto Ioram filii Ahab regis Israhel et Iosaphat regis
            Iuda regnavit Ioram filius Iosaphat rex Iuda</p>
          <p xml:id="IIreg8_17" n="17">triginta duorum erat annorum cum regnare coepisset et octo
            annis regnavit in Hierusalem</p>
          <p xml:id="IIreg8_18" n="18">ambulavitque in viis regum Israhel sicut ambulaverat domus
            Ahab filia enim Ahab erat uxor eius et fecit quod malum est coram Domino</p>
          <p xml:id="IIreg8_19" n="19">noluit autem Dominus disperdere Iudam propter David servum
            suum sicut promiserat ei ut daret illi lucernam et filiis eius cunctis diebus</p>
          <p xml:id="IIreg8_20" n="20">in diebus eius recessit Edom ne esset sub Iuda et constituit
            sibi regem</p>
          <p xml:id="IIreg8_21" n="21">venitque Ioram Seira et omnis currus cum eo et surrexit nocte
            percussitque Idumeos qui eum circumdederant et principes curruum populus autem fugit in
            tabernacula sua</p>
          <p xml:id="IIreg8_22" n="22">recessit ergo Edom ne esset sub Iuda usque ad diem hanc tunc
            recessit et Lobna in tempore illo</p>
          <p xml:id="IIreg8_23" n="23">reliqua autem sermonum Ioram et universa quae fecit nonne
            haec scripta sunt in libro verborum dierum regum Iuda</p>
          <p xml:id="IIreg8_24" n="24">et dormivit Ioram cum patribus suis sepultusque est cum eis
            in civitate David et regnavit Ahazias filius eius pro eo</p>
          <p xml:id="IIreg8_25" n="25">anno duodecimo Ioram filii Ahab regis Israhel regnavit
            Ahazias filius Ioram regis Iudae</p>
          <p xml:id="IIreg8_26" n="26">viginti duorum annorum erat Ahazias cum regnare coepisset et
            uno anno regnavit in Hierusalem nomen matris eius Athalia filia Amri regis Israhel</p>
          <p xml:id="IIreg8_27" n="27">et ambulavit in viis domus Ahab et fecit quod malum est coram
            Domino sicut domus Ahab gener enim domus Ahab fuit</p>
          <p xml:id="IIreg8_28" n="28">abiit quoque cum Ioram filio Ahab ad proeliandum contra
            Azahel regem Syriae in Ramoth Galaad et vulneraverunt Syri Ioram</p>
          <p xml:id="IIreg8_29" n="29">qui reversus est ut curaretur in Hiezrahel quia vulneraverant
            eum Syri in Rama proeliantem contra Azahel regem Syriae porro Ahazias filius Ioram rex
            Iuda descendit invisere Ioram filium Ahab in Hiezrahel quia aegrotabat</p>
        </div>
        <div xml:id="bible-IIreg9" n="9">
          <head>Caput 9</head>
          <p xml:id="IIreg9_1" n="1">Heliseus autem prophetes vocavit unum de filiis prophetarum et
            ait illi accinge lumbos tuos et tolle lenticulam olei hanc in manu tua et vade in Ramoth
            Galaad</p>
          <p xml:id="IIreg9_2" n="2">cumque veneris illuc videbis Hieu filium Iosaphat filii Namsi
            et ingressus suscitabis eum de medio fratrum suorum et introduces interius cubiculum</p>
          <p xml:id="IIreg9_3" n="3">tenensque lenticulam olei fundes super caput eius et dices haec
            dicit Dominus unxi te regem super Israhel aperiesque ostium et fugies et non ibi
            subsistes</p>
          <p xml:id="IIreg9_4" n="4">abiit ergo adulescens puer prophetae Ramoth Galaad</p>
          <p xml:id="IIreg9_5" n="5">et ingressus est ecce autem principes exercitus sedebant et ait
            verbum mihi ad te princeps dixitque Hieu ad quem ex omnibus nobis at ille dixit ad te o
            princeps</p>
          <p xml:id="IIreg9_6" n="6">et surrexit et ingressus est cubiculum at ille fudit oleum
            super caput eius et ait haec dicit Dominus Deus Israhel unxi te regem super populum
            Domini Israhel</p>
          <p xml:id="IIreg9_7" n="7">et percuties domum Ahab domini tui ut ulciscar sanguinem
            servorum meorum prophetarum et sanguinem omnium servorum Domini de manu Hiezabel</p>
          <p xml:id="IIreg9_8" n="8">perdamque omnem domum Ahab et interficiam de Ahab mingentem ad
            parietem et clausum et novissimum in Israhel</p>
          <p xml:id="IIreg9_9" n="9">et dabo domum Ahab sicut domum Hieroboam filii Nabath et sicut
            domum Baasa filii Ahia</p>
          <p xml:id="IIreg9_10" n="10">Hiezabel quoque comedent canes in agro Hiezrahel nec erit qui
            sepeliat eam aperuitque ostium et fugit</p>
          <p xml:id="IIreg9_11" n="11">Hieu autem egressus est ad servos domini sui qui dixerunt ei
            rectene sunt omnia quid venit insanus iste ad te qui ait eis nostis hominem et quid
            locutus sit</p>
          <p xml:id="IIreg9_12" n="12">at illi responderunt falsum est sed magis narra nobis qui ait
            eis haec et haec locutus est mihi et ait haec dicit Dominus unxi te regem super
            Israhel</p>
          <p xml:id="IIreg9_13" n="13">festinaverunt itaque et unusquisque tollens pallium suum
            posuerunt sub pedibus eius in similitudinem tribunalis et cecinerunt tuba atque dixerunt
            regnavit Hieu</p>
          <p xml:id="IIreg9_14" n="14">coniuravit ergo Hieu filius Iosaphat filii Namsi contra Ioram
            porro Ioram obsederat Ramoth Galaad ipse et omnis Israhel contra Azahel regem Syriae</p>
          <p xml:id="IIreg9_15" n="15">et reversus fuerat ut curaretur in Hiezrahel propter vulnera
            quia percusserant eum Syri proeliantem contra Azahel regem Syriae dixitque Hieu si
            placet vobis nemo egrediatur profugus de civitate ne vadat et nuntiet in Hiezrahel</p>
          <p xml:id="IIreg9_16" n="16">et ascendit et profectus est in Hiezrahel Ioram enim
            aegrotabat ibi et Ahazia rex Iuda descenderat ad visitandum Ioram</p>
          <p xml:id="IIreg9_17" n="17">igitur speculator qui stabat super turrem Hiezrahel vidit
            globum Hieu venientis et ait video ego globum dixitque Ioram tolle currum et mitte in
            occursum eorum et dicat vadens rectene sunt omnia</p>
          <p xml:id="IIreg9_18" n="18">abiit igitur qui ascenderat currum in occursum eius et ait
            haec dicit rex pacata sunt omnia dixitque ei Hieu quid tibi et paci transi et sequere me
            nuntiavit quoque speculator dicens venit nuntius ad eos et non revertitur</p>
          <p xml:id="IIreg9_19" n="19">misit etiam currum equorum secundum venitque ad eos et ait
            haec dicit rex num pax est et ait Hieu quid tibi et paci transi et sequere me</p>
          <p xml:id="IIreg9_20" n="20">nuntiavit autem speculator dicens venit usque ad eos et non
            revertitur est autem incessus quasi incessus Hieu filii Namsi praeceps enim graditur</p>
          <p xml:id="IIreg9_21" n="21">et ait Ioram iunge currum iunxeruntque currum eius et
            egressus est Ioram rex Israhel et Ahazias rex Iuda singuli in curribus suis egressique
            sunt in occursum Hieu et invenerunt eum in agro Naboth Hiezrahelitis</p>
          <p xml:id="IIreg9_22" n="22">cumque vidisset Ioram Hieu dixit pax est Hieu at ille
            respondit quae pax adhuc fornicationes Hiezabel matris tuae et veneficia eius multa
            vigent</p>
          <p xml:id="IIreg9_23" n="23">convertit autem Ioram manum suam et fugiens ait ad Ahaziam
            insidiae Ahazia</p>
          <p xml:id="IIreg9_24" n="24">porro Hieu tetendit arcum manu et percussit Ioram inter
            scapulas et egressa est sagitta per cor eius statimque corruit in curru suo</p>
          <p xml:id="IIreg9_25" n="25">dixitque Hieu ad Baddacer ducem tolle proice eum in agro
            Naboth Hiezrahelitae memini enim quando ego et tu sedentes in curru sequebamur Ahab
            patrem huius quod Dominus onus hoc levaverit super eum dicens</p>
          <p xml:id="IIreg9_26" n="26">si non pro sanguine Naboth et pro sanguine filiorum eius quem
            vidi heri ait Dominus reddam tibi in agro isto dicit Dominus nunc igitur tolle proice
            eum in agro iuxta verbum Domini</p>
          <p xml:id="IIreg9_27" n="27">Ahazias autem rex Iuda videns hoc fugit per viam domus horti
            persecutusque est eum Hieu et ait etiam hunc percutite in curru suo in ascensu Gaber qui
            est iuxta Ieblaam qui fugit in Mageddo et mortuus est ibi</p>
          <p xml:id="IIreg9_28" n="28">et inposuerunt eum servi eius super currum suum et tulerunt
            Hierusalem sepelieruntque in sepulchro cum patribus suis in civitate David</p>
          <p xml:id="IIreg9_29" n="29">anno undecimo Ioram filii Ahab rege Ahazia super Iudam</p>
          <p xml:id="IIreg9_30" n="30">venit Hieu Hiezrahel porro Hiezabel introitu eius audito
            depinxit oculos suos stibio et ornavit caput suum et respexit per fenestram</p>
          <p xml:id="IIreg9_31" n="31">ingredientem Hieu per portam et ait numquid pax esse potest
            Zamri qui interfecit dominum suum</p>
          <p xml:id="IIreg9_32" n="32">levavitque Hieu faciem suam ad fenestram et ait quae est ista
            et inclinaverunt se ad eum duo vel tres eunuchi</p>
          <p xml:id="IIreg9_33" n="33">at ille dixit eis praecipitate eam deorsum et
            praecipitaverunt eam aspersusque est sanguine paries et equorum ungulae qui
            conculcaverunt eam</p>
          <p xml:id="IIreg9_34" n="34">cumque ingressus esset et comederet bibissetque ait ite
            videte maledictam illam et sepelite eam quia filia regis est</p>
          <p xml:id="IIreg9_35" n="35">cumque issent ut sepelirent eam non invenerunt nisi calvariam
            et pedes et summas manus</p>
          <p xml:id="IIreg9_36" n="36">reversique nuntiaverunt ei et ait Hieu sermo Domini est quem
            locutus est per servum suum Heliam Thesbiten dicens in agro Hiezrahel comedent canes
            carnes Hiezabel</p>
          <p xml:id="IIreg9_37" n="37">et erunt carnes Hiezabel sicut stercus super faciem terrae in
            agro Hiezrahel ita ut praetereuntes dicant haecine est illa Hiezabel</p>
        </div>
        <div xml:id="bible-IIreg10" n="10">
          <head>Caput 10</head>
          <p xml:id="IIreg10_1" n="1">erant autem Ahab septuaginta filii in Samaria scripsit ergo
            Hieu litteras et misit in Samariam ad optimates civitatis et ad maiores natu et ad
            nutricios Ahab dicens</p>
          <p xml:id="IIreg10_2" n="2">statim ut acceperitis litteras has qui habetis filios domini
            vestri et currus et equos et civitates firmas et arma</p>
          <p xml:id="IIreg10_3" n="3">eligite meliorem et eum qui vobis placuerit de filiis domini
            vestri et ponite eum super solium patris sui et pugnate pro domo domini vestri</p>
          <p xml:id="IIreg10_4" n="4">timuerunt illi vehementer et dixerunt ecce duo reges non
            potuerunt stare coram eo et quomodo nos valebimus resistere</p>
          <p xml:id="IIreg10_5" n="5">miserunt ergo praepositus domus et praefectus civitatis et
            maiores natu et nutricii ad Hieu dicentes servi tui sumus quaecumque iusseris faciemus
            nec constituemus regem quodcumque tibi placet fac</p>
          <p xml:id="IIreg10_6" n="6">rescripsit autem eis litteras secundo dicens si mei estis et
            oboeditis mihi tollite capita filiorum domini vestri et venite ad me hac eadem hora cras
            in Hiezrahel porro filii regis septuaginta viri apud optimates civitatis
            nutriebantur</p>
          <p xml:id="IIreg10_7" n="7">cumque venissent litterae ad eos tulerunt filios regis et
            occiderunt septuaginta viros et posuerunt capita eorum in cofinis et miserunt ad eum in
            Hiezrahel</p>
          <p xml:id="IIreg10_8" n="8">venit autem nuntius et indicavit ei dicens adtulerunt capita
            filiorum regis qui respondit ponite ea duos acervos iuxta introitum portae usque
            mane</p>
          <p xml:id="IIreg10_9" n="9">cumque diluxisset egressus est et stans dixit ad omnem populum
            iusti estis si ego coniuravi contra dominum meum et interfeci eum quis percussit omnes
            hos</p>
          <p xml:id="IIreg10_10" n="10">videte ergo nunc quoniam non cecidit de sermonibus Domini in
            terram quos locutus est Dominus super domum Ahab et Dominus fecit quod locutus est in
            manu servi sui Heliae</p>
          <p xml:id="IIreg10_11" n="11">percussit igitur Hieu omnes qui reliqui erant de domo Ahab
            in Hiezrahel et universos optimates eius et notos et sacerdotes donec non remanerent ex
            eo reliquiae</p>
          <p xml:id="IIreg10_12" n="12">et surrexit et venit in Samariam cumque venisset ad Camaram
            pastorum in via</p>
          <p xml:id="IIreg10_13" n="13">invenit fratres Ahaziae regis Iuda dixitque ad eos quinam
            estis vos at illi responderunt fratres Ahaziae sumus et descendimus ad salutandos filios
            regis et filios reginae</p>
          <p xml:id="IIreg10_14" n="14">qui ait conprehendite eos vivos quos cum conprehendissent
            vivos iugulaverunt eos in cisterna iuxta Camaram quadraginta duos viros et non reliquit
            ex eis quemquam</p>
          <p xml:id="IIreg10_15" n="15">cumque abisset inde invenit Ionadab filium Rechab in
            occursum sibi et benedixit ei et ait ad eum numquid est cor tuum rectum sicut cor meum
            cum corde tuo et ait Ionadab est si est inquit da manum tuam qui dedit manum suam at
            ille levavit eum ad se in curru</p>
          <p xml:id="IIreg10_16" n="16">dixitque ad eum veni mecum et vide zelum meum pro Domino et
            inpositum currui suo</p>
          <p xml:id="IIreg10_17" n="17">duxit in Samariam et percussit omnes qui reliqui fuerant de
            Ahab in Samaria usque ad unum iuxta verbum Domini quod locutus est per Heliam</p>
          <p xml:id="IIreg10_18" n="18">congregavit ergo Hieu omnem populum et dixit ad eos Ahab
            coluit Baal parum ego autem colam eum amplius</p>
          <p xml:id="IIreg10_19" n="19">nunc igitur omnes prophetas Baal et universos servos eius et
            cunctos sacerdotes ipsius vocate ad me nullus sit qui non veniat sacrificium enim grande
            est mihi Baal quicumque defuerit non vivet porro Hieu faciebat hoc insidiose ut
            disperderet cultores Baal</p>
          <p xml:id="IIreg10_20" n="20">dixit sanctificate diem sollemnem Baal vocavitque</p>
          <p xml:id="IIreg10_21" n="21">et misit in universos terminos Israhel et venerunt cuncti
            servi Baal non fuit residuus ne unus quidem qui non veniret et ingressi sunt templum
            Baal et repleta est domus Baal a summo usque ad summum</p>
          <p xml:id="IIreg10_22" n="22">dixitque his qui erant super vestes proferte vestimenta
            universis servis Baal et protulerunt eis vestes</p>
          <p xml:id="IIreg10_23" n="23">ingressusque Hieu et Ionadab filius Rechab templum Baal et
            ait cultoribus Baal perquirite et videte ne quis forte vobiscum sit de servis Domini sed
            ut sint soli servi Baal</p>
          <p xml:id="IIreg10_24" n="24">ingressi sunt igitur ut facerent victimas et holocausta Hieu
            autem praeparaverat sibi foris octoginta viros et dixerat eis quicumque fugerit de
            hominibus his quos ego adduxero in manus vestras anima eius erit pro anima illius</p>
          <p xml:id="IIreg10_25" n="25">factum est ergo cum conpletum esset holocaustum praecepit
            Hieu militibus et ducibus suis ingredimini et percutite eos nullus evadat
            percusseruntque eos ore gladii et proiecerunt milites et duces et ierunt in civitatem
            templi Baal</p>
          <p xml:id="IIreg10_26" n="26">et protulerunt statuam de fano Baal et conbuserunt</p>
          <p xml:id="IIreg10_27" n="27">et comminuerunt eam destruxerunt quoque aedem Baal et
            fecerunt pro ea latrinas usque ad diem hanc</p>
          <p xml:id="IIreg10_28" n="28">delevit itaque Hieu Baal de Israhel</p>
          <p xml:id="IIreg10_29" n="29">verumtamen a peccatis Hieroboam filii Nabath qui peccare
            fecerat Israhel non recessit nec dereliquit vitulos aureos qui erant in Bethel et in
            Dan</p>
          <p xml:id="IIreg10_30" n="30">dixit autem Dominus ad Hieu quia studiose fecisti quod
            rectum erat et placebat in oculis meis et omnia quae erant in corde meo fecisti contra
            domum Ahab filii tui usque ad quartam generationem sedebunt super thronum Israhel</p>
          <p xml:id="IIreg10_31" n="31">porro Hieu non custodivit ut ambularet in lege Domini Dei
            Israhel in toto corde suo non enim recessit a peccatis Hieroboam qui peccare fecerat
            Israhel</p>
          <p xml:id="IIreg10_32" n="32">in diebus illis coepit Dominus taedere super Israhel
            percussitque eos Azahel in universis finibus Israhel</p>
          <p xml:id="IIreg10_33" n="33">a Iordane contra orientalem plagam omnem terram Galaad et
            Gad et Ruben et Manasse ab Aroer quae est super torrentem Arnon et Galaad et Basan</p>
          <p xml:id="IIreg10_34" n="34">reliqua autem verborum Hieu et universa quae fecit et
            fortitudo eius nonne haec scripta sunt in libro verborum dierum regum Israhel</p>
          <p xml:id="IIreg10_35" n="35">et dormivit Hieu cum patribus suis sepelieruntque eum in
            Samaria et regnavit Ioachaz filius eius pro eo</p>
          <p xml:id="IIreg10_36" n="36">dies autem quos regnavit Hieu super Israhel viginti et octo
            anni sunt in Samaria</p>
        </div>
        <div xml:id="bible-IIreg11" n="11">
          <head>Caput 11</head>
          <p xml:id="IIreg11_1" n="1">Athalia vero mater Ahaziae videns mortuum filium suum surrexit
            et interfecit omne semen regium</p>
          <p xml:id="IIreg11_2" n="2">tollens autem Iosaba filia regis Ioram soror Ahaziae Ioas
            filium Ahaziae furata est eum de medio filiorum regis qui interficiebantur et nutricem
            eius de triclinio et abscondit eum a facie Athaliae ut non interficeretur</p>
          <p xml:id="IIreg11_3" n="3">eratque cum ea in domo Domini clam sex annis porro Athalia
            regnavit super terram</p>
          <p xml:id="IIreg11_4" n="4">anno autem septimo misit Ioiada et adsumens centuriones et
            milites introduxit ad se in templum Domini pepigitque cum eis foedus et adiurans eos in
            domo Domini ostendit eis filium regis</p>
          <p xml:id="IIreg11_5" n="5">et praecepit illis dicens iste sermo quem facere debetis</p>
          <p xml:id="IIreg11_6" n="6">tertia pars vestrum introeat sabbato et observet excubitum
            domus regis tertia autem pars sit ad portam Sir et tertia pars ad portam quae est post
            habitaculum scutariorum et custodietis excubitum domus Messa</p>
          <p xml:id="IIreg11_7" n="7">duae vero partes e vobis omnes egredientes sabbato custodiant
            excubias domus Domini circum regem</p>
          <p xml:id="IIreg11_8" n="8">et vallabitis eum habentes arma in manibus vestris si quis
            autem ingressus fuerit septum templi interficiatur eritisque cum rege introeunte et
            egrediente</p>
          <p xml:id="IIreg11_9" n="9">et fecerunt centuriones iuxta omnia quae praeceperat eis
            Ioiada sacerdos et adsumentes singuli viros suos qui ingrediebantur sabbatum cum his qui
            egrediebantur e sabbato venerunt ad Ioiada sacerdotem</p>
          <p xml:id="IIreg11_10" n="10">qui dedit eis hastas et arma regis David quae erant in domo
            Domini</p>
          <p xml:id="IIreg11_11" n="11">et steterunt singuli habentes arma in manu sua a parte
            templi dextra usque ad partem sinistram altaris et aedis circum regem</p>
          <p xml:id="IIreg11_12" n="12">produxitque filium regis et posuit super eum diadema et
            testimonium feceruntque eum regem et unxerunt et plaudentes manu dixerunt vivat rex</p>
          <p xml:id="IIreg11_13" n="13">audivit Athalia vocem currentis populi et ingressa ad turbas
            in templum Domini</p>
          <p xml:id="IIreg11_14" n="14">vidit regem stantem super tribunal iuxta morem et cantores
            et tubas propter eum omnemque populum terrae laetantem et canentem tubis et scidit
            vestimenta sua clamavitque coniuratio coniuratio</p>
          <p xml:id="IIreg11_15" n="15">praecepit autem Ioiada centurionibus qui erant super
            exercitum et ait eis educite eam extra consepta templi et quicumque secutus eam fuerit
            feriatur gladio dixerat enim sacerdos non occidatur in templo Domini</p>
          <p xml:id="IIreg11_16" n="16">inposueruntque ei manus et inpegerunt eam per viam introitus
            equorum iuxta palatium et interfecta est ibi</p>
          <p xml:id="IIreg11_17" n="17">pepigit igitur Ioiada foedus inter Dominum et inter regem et
            inter populum ut esset populus Domini et inter regem et populum</p>
          <p xml:id="IIreg11_18" n="18">ingressusque est omnis populus terrae templum Baal et
            destruxerunt aras eius et imagines contriverunt valide Matthan quoque sacerdotem Baal
            occiderunt coram altari et posuit sacerdos custodias in domo Domini</p>
          <p xml:id="IIreg11_19" n="19">tulitque centuriones et Cherethi et Felethi legiones et
            omnem populum terrae deduxeruntque regem de domo Domini et venerunt per viam portae
            scutariorum in palatium et sedit super thronum regum</p>
          <p xml:id="IIreg11_20" n="20">laetatusque est omnis populus terrae et civitas conquievit
            Athalia autem occisa est gladio in domo regis</p>
          <p xml:id="IIreg11_21" n="21">septemque annorum erat Ioas cum regnare coepisset</p>
        </div>
        <div xml:id="bible-IIreg12" n="12">
          <head>Caput 12</head>
          <p xml:id="IIreg12_1" n="1">anno septimo Hieu regnavit Ioas quadraginta annis regnavit in
            Hierusalem nomen matris eius Sebia de Bersabee</p>
          <p xml:id="IIreg12_2" n="2">fecitque Ioas rectum coram Domino cunctis diebus quibus docuit
            eum Ioiada sacerdos</p>
          <p xml:id="IIreg12_3" n="3">verumtamen excelsa non abstulit adhuc populus immolabat et
            adolebat in excelsis incensum</p>
          <p xml:id="IIreg12_4" n="4">dixitque Ioas ad sacerdotes omnem pecuniam sanctorum quae
            inlata fuerit in templum Domini a praetereuntibus quae offertur pro pretio animae et
            quam sponte et arbitrio cordis sui inferunt in templum Domini</p>
          <p xml:id="IIreg12_5" n="5">accipiant illam sacerdotes iuxta ordinem suum et instaurent
            sarta tecta domus si quid necessarium viderint instauratione</p>
          <p xml:id="IIreg12_6" n="6">igitur usque ad vicesimum tertium annum regis Ioas non
            instauraverunt sacerdotes sarta tecta templi</p>
          <p xml:id="IIreg12_7" n="7">vocavitque rex Ioas Ioiada pontificem et sacerdotes dicens eis
            quare sarta tecta non instaurastis templi nolite ergo amplius accipere pecuniam iuxta
            ordinem vestrum sed ad instaurationem templi reddite eam</p>
          <p xml:id="IIreg12_8" n="8">prohibitique sunt sacerdotes ultra accipere pecuniam a populo
            et instaurare sarta tecta domus</p>
          <p xml:id="IIreg12_9" n="9">et tulit Ioiada pontifex gazofilacium unum aperuitque foramen
            desuper et posuit illud iuxta altare ad dexteram ingredientium domum Domini mittebantque
            in eo sacerdotes qui custodiebant ostia omnem pecuniam quae deferebatur ad templum
            Domini</p>
          <p xml:id="IIreg12_10" n="10">cumque viderent nimiam pecuniam esse in gazofilacio
            ascendebat scriba regis et pontifex effundebantque et numerabant pecuniam quae
            inveniebatur in domo Domini</p>
          <p xml:id="IIreg12_11" n="11">et dabant eam iuxta numerum atque mensuram in manu eorum qui
            praeerant cementariis domus Domini qui inpendebant eam in fabris lignorum et in
            cementariis his qui operabantur in domo Domini</p>
          <p xml:id="IIreg12_12" n="12">et sarta tecta faciebant et in his qui caedebant saxa et ut
            emerent ligna et lapides qui excidebantur ita ut impleretur instauratio domus Domini in
            universis quae indigebant expensa ad muniendam domum</p>
          <p xml:id="IIreg12_13" n="13">verumtamen non fiebant ex eadem pecunia hydriae templi
            Domini et fuscinulae et turibula et tubae omne vas aureum et argenteum de pecunia quae
            inferebatur in templum Domini</p>
          <p xml:id="IIreg12_14" n="14">his enim qui faciebant opus dabatur ut instauraretur templum
            Domini</p>
          <p xml:id="IIreg12_15" n="15">et non fiebat ratio his hominibus qui accipiebant pecuniam
            ut distribuerent eam artificibus sed in fide tractabant eam</p>
          <p xml:id="IIreg12_16" n="16">pecuniam vero pro delicto et pecuniam pro peccatis non
            inferebant in templum Domini quia sacerdotum erat</p>
          <p xml:id="IIreg12_17" n="17">tunc ascendit Azahel rex Syriae et pugnabat contra Geth
            cepitque eam et direxit faciem suam ut ascenderet in Hierusalem</p>
          <p xml:id="IIreg12_18" n="18">quam ob rem tulit Ioas rex Iuda omnia sanctificata quae
            consecraverant Iosaphat et Ioram et Ahazia patres eius reges Iuda et quae ipse obtulerat
            et universum argentum quod inveniri potuit in thesauris templi Domini et in palatio
            regis misitque Azaheli regi Syriae et recessit ab Hierusalem</p>
          <p xml:id="IIreg12_19" n="19">reliqua autem sermonum Ioas et universa quae fecit nonne
            haec scripta sunt in libro verborum dierum regum Iuda</p>
          <p xml:id="IIreg12_20" n="20">surrexerunt autem servi eius et coniuraverunt inter se
            percusseruntque Ioas in domo Mello in descensu Sela</p>
          <p xml:id="IIreg12_21" n="21">Iozachar namque filius Semath et Iozabad filius Somer servi
            eius percusserunt eum et mortuus est et sepelierunt eum cum patribus suis in civitate
            David regnavitque Amasias filius eius pro eo</p>
        </div>
        <div xml:id="bible-IIreg13" n="13">
          <head>Caput 13</head>
          <p xml:id="IIreg13_1" n="1">anno vicesimo tertio Ioas filii Ahaziae regis Iudae regnavit
            Ioachaz filius Hieu super Israhel in Samaria decem et septem annis</p>
          <p xml:id="IIreg13_2" n="2">et fecit malum coram Domino secutusque est peccata Hieroboam
            filii Nabath qui peccare fecit Israhel non declinavit ab eis</p>
          <p xml:id="IIreg13_3" n="3">iratusque est furor Domini contra Israhel et tradidit eos in
            manu Azahelis regis Syriae et in manu Benadad filii Azahel cunctis diebus</p>
          <p xml:id="IIreg13_4" n="4">deprecatus est autem Ioachaz faciem Domini et audivit eum
            Dominus vidit enim angustiam Israhel qua adtriverat eos rex Syriae</p>
          <p xml:id="IIreg13_5" n="5">et dedit Dominus Israheli salvatorem et liberatus est de manu
            Syriae habitaveruntque filii Israhel in tabernaculis suis sicut heri et nudius
            tertius</p>
          <p xml:id="IIreg13_6" n="6">verumtamen non recesserunt a peccatis domus Hieroboam qui
            peccare fecit Israhel in ipsis ambulaverunt siquidem et lucus permansit in Samaria</p>
          <p xml:id="IIreg13_7" n="7">et non sunt derelicti Ioachaz de populo nisi quinquaginta
            equites et decem currus et decem milia peditum interfecerat enim eos rex Syriae et
            redegerat quasi pulverem in tritura areae</p>
          <p xml:id="IIreg13_8" n="8">reliqua autem sermonum Ioachaz et universa quae fecit sed et
            fortitudo eius nonne haec scripta sunt in libro sermonum dierum regum Israhel</p>
          <p xml:id="IIreg13_9" n="9">dormivitque Ioachaz cum patribus suis et sepelierunt eum in
            Samaria regnavitque Ioas filius eius pro eo</p>
          <p xml:id="IIreg13_10" n="10">anno tricesimo septimo Ioas regis Iuda regnavit Ioas filius
            Ioachaz super Israhel in Samaria sedecim annis</p>
          <p xml:id="IIreg13_11" n="11">et fecit quod malum est in conspectu Domini non declinavit
            ab omnibus peccatis Hieroboam filii Nabath qui peccare fecit Israhel in ipsis
            ambulavit</p>
          <p xml:id="IIreg13_12" n="12">reliqua autem sermonum Ioas et universa quae fecit sed et
            fortitudo eius quomodo pugnaverit contra Amasiam regem Iuda nonne haec scripta sunt in
            libro sermonum regum Israhel</p>
          <p xml:id="IIreg13_13" n="13">et dormivit Ioas cum patribus suis Hieroboam autem sedit
            super solium eius porro Ioas sepultus est in Samaria cum regibus Israhel</p>
          <p xml:id="IIreg13_14" n="14">Heliseus autem aegrotabat infirmitate qua et mortuus est
            descenditque ad eum Ioas rex Israhel et flebat coram eo dicebatque pater mi pater mi
            currus Israhel et auriga eius</p>
          <p xml:id="IIreg13_15" n="15">et ait illi Heliseus adfer arcum et sagittas cumque
            adtulisset ad eum arcum et sagittas</p>
          <p xml:id="IIreg13_16" n="16">dixit ad regem Israhel pone manum tuam super arcum et cum
            posuisset ille manum suam superposuit Heliseus manus suas manibus regis</p>
          <p xml:id="IIreg13_17" n="17">et ait aperi fenestram orientalem cumque aperuisset dixit
            Heliseus iace sagittam et iecit et ait Heliseus sagitta salutis Domini et sagitta
            salutis contra Syriam percutiesque Syriam in Afec donec consumas eam</p>
          <p xml:id="IIreg13_18" n="18">et ait tolle sagittas qui cum tulisset rursum dixit ei
            percute iaculo terram et cum percussisset tribus vicibus et stetisset</p>
          <p xml:id="IIreg13_19" n="19">iratus est contra eum vir Dei et ait si percussisses
            quinquies aut sexies sive septies percussisses Syriam usque ad consummationem nunc autem
            tribus vicibus percuties eam</p>
          <p xml:id="IIreg13_20" n="20">mortuus est ergo Heliseus et sepelierunt eum latrunculi
            quoque de Moab venerunt in terra in ipso anno</p>
          <p xml:id="IIreg13_21" n="21">quidam autem sepelientes hominem viderunt latrunculos et
            proiecerunt cadaver in sepulchro Helisei quod ambulavit et tetigit ossa Helisei et
            revixit homo et stetit super pedes suos</p>
          <p xml:id="IIreg13_22" n="22">igitur Azahel rex Syriae adflixit Israhel cunctis diebus
            Ioachaz</p>
          <p xml:id="IIreg13_23" n="23">et misertus est Dominus eorum et reversus est ad eos propter
            pactum suum quod habebat cum Abraham Isaac et Iacob et noluit disperdere eos neque
            proicere penitus usque in praesens tempus</p>
          <p xml:id="IIreg13_24" n="24">mortuus est autem Azahel rex Syriae et regnavit Benadad
            filius eius pro eo</p>
          <p xml:id="IIreg13_25" n="25">porro Ioas filius Ioachaz tulit urbes de manu Benadad filii
            Azahel quas tulerat de manu Ioachaz patris sui iure proelii tribus vicibus percussit eum
            Ioas et reddidit civitates Israheli</p>
        </div>
        <div xml:id="bible-IIreg14" n="14">
          <head>Caput 14</head>
          <p xml:id="IIreg14_1" n="1">anno secundo Ioas filii Ioachaz regis Israhel regnavit Amasias
            filius Ioas regis Iuda</p>
          <p xml:id="IIreg14_2" n="2">viginti quinque annorum erat cum regnare coepisset viginti
            autem et novem annis regnavit in Hierusalem nomen matris eius Ioaden de Hierusalem</p>
          <p xml:id="IIreg14_3" n="3">et fecit rectum coram Domino verumtamen non ut David pater
            eius iuxta omnia quae fecit Ioas pater suus fecit</p>
          <p xml:id="IIreg14_4" n="4">nisi hoc tantum quod excelsa non abstulit adhuc enim populus
            immolabat et adolebat in excelsis</p>
          <p xml:id="IIreg14_5" n="5">cumque obtinuisset regnum percussit servos suos qui
            interfecerant regem patrem suum</p>
          <p xml:id="IIreg14_6" n="6">filios autem eorum qui occiderant non occidit iuxta quod
            scriptum est in libro legis Mosi sicut praecepit Dominus dicens non morientur patres pro
            filiis neque filii morientur pro patribus sed unusquisque in peccato suo morietur</p>
          <p xml:id="IIreg14_7" n="7">ipse percussit Edom in valle Salinarum decem milia et
            adprehendit Petram in proelio vocavitque nomen eius Iecethel usque in praesentem
            diem</p>
          <p xml:id="IIreg14_8" n="8">tunc misit Amasias nuntios ad Ioas filium Ioachaz filii Hieu
            regis Israhel dicens veni et videamus nos</p>
          <p xml:id="IIreg14_9" n="9">remisitque Ioas rex Israhel ad Amasiam regem Iuda dicens
            carduus Libani misit ad cedrum quae est in Libano dicens da filiam tuam filio meo uxorem
            transieruntque bestiae saltus quae sunt in Libano et conculcaverunt carduum</p>
          <p xml:id="IIreg14_10" n="10">percutiens invaluisti super Edom et sublevavit te cor tuum
            contentus esto gloria et sede in domo tua quare provocas malum ut cadas tu et Iuda
            tecum</p>
          <p xml:id="IIreg14_11" n="11">et non adquievit Amasias ascenditque Ioas rex Israhel et
            viderunt se ipse et Amasias rex Iuda in Bethsames oppido Iudae</p>
          <p xml:id="IIreg14_12" n="12">percussusque est Iuda coram Israhel et fugerunt unusquisque
            in tabernacula sua</p>
          <p xml:id="IIreg14_13" n="13">Amasiam vero regem Iuda filium Ioas filii Ahaziae cepit Ioas
            rex Israhel in Bethsames et adduxit eum in Hierusalem et interrupit murum Hierusalem a
            porta Ephraim usque ad portam Anguli quadringentis cubitis</p>
          <p xml:id="IIreg14_14" n="14">tulitque omne aurum et argentum et universa vasa quae
            inventa sunt in domo Domini et in thesauris regis et obsides et reversus est
            Samariam</p>
          <p xml:id="IIreg14_15" n="15">reliqua autem verborum Ioas quae fecit et fortitudo eius qua
            pugnavit contra Amasiam regem Iuda nonne haec scripta sunt in libro sermonum dierum
            regum Israhel</p>
          <p xml:id="IIreg14_16" n="16">dormivitque Ioas cum patribus suis et sepultus est in
            Samaria cum regibus Israhel et regnavit Hieroboam filius eius pro eo</p>
          <p xml:id="IIreg14_17" n="17">vixit autem Amasias filius Ioas rex Iuda postquam mortuus
            est Ioas filius Ioachaz regis Israhel viginti quinque annis</p>
          <p xml:id="IIreg14_18" n="18">reliqua autem sermonum Amasiae nonne haec scripta sunt in
            libro sermonum dierum regum Iuda</p>
          <p xml:id="IIreg14_19" n="19">factaque est contra eum coniuratio in Hierusalem at ille
            fugit in Lachis miseruntque post eum in Lachis et interfecerunt eum ibi</p>
          <p xml:id="IIreg14_20" n="20">et asportaverunt in equis sepultusque est in Hierusalem cum
            patribus suis in civitate David</p>
          <p xml:id="IIreg14_21" n="21">tulit autem universus populus Iudae Azariam annos natum
            sedecim et constituerunt eum regem pro patre eius Amasia</p>
          <p xml:id="IIreg14_22" n="22">ipse aedificavit Ahilam et restituit eam Iudae postquam
            dormivit rex cum patribus suis</p>
          <p xml:id="IIreg14_23" n="23">anno quintodecimo Amasiae filii Ioas regis Iuda regnavit
            Hieroboam filius Ioas regis Israhel in Samaria quadraginta et uno anno</p>
          <p xml:id="IIreg14_24" n="24">et fecit quod malum est coram Domino non recessit ab omnibus
            peccatis Hieroboam filii Nabath qui peccare fecit Israhel</p>
          <p xml:id="IIreg14_25" n="25">ipse restituit terminos Israhel ab introitu Emath usque ad
            mare Solitudinis iuxta sermonem Domini Dei Israhel quem locutus est per servum suum
            Ionam filium Amathi prophetam qui erat de Geth quae est in Opher</p>
          <p xml:id="IIreg14_26" n="26">vidit enim Dominus adflictionem Israhel amaram nimis et quod
            consumpti essent usque ad clausos carcere et extremos et non esset qui auxiliaretur
            Israhel</p>
          <p xml:id="IIreg14_27" n="27">nec locutus est Dominus ut deleret nomen Israhel sub caelo
            sed salvavit eos in manu Hieroboam filii Ioas</p>
          <p xml:id="IIreg14_28" n="28">reliqua autem sermonum Hieroboam et universa quae fecit et
            fortitudo eius qua proeliatus est et quomodo restituit Damascum et Emath Iudae in
            Israhel nonne haec scripta sunt in libro sermonum dierum regum Israhel</p>
          <p xml:id="IIreg14_29" n="29">dormivitque Hieroboam cum patribus suis regibus Israhel et
            regnavit Zaccharias filius eius pro eo</p>
        </div>
        <div xml:id="bible-IIreg15" n="15">
          <head>Caput 15</head>
          <p xml:id="IIreg15_1" n="1">anno vicesimo septimo Hieroboam regis Israhel regnavit Azarias
            filius Amasiae regis Iudae</p>
          <p xml:id="IIreg15_2" n="2">sedecim annorum erat cum regnare coepisset et quinquaginta
            duobus annis regnavit in Hierusalem nomen matris eius Iecelia de Hierusalem</p>
          <p xml:id="IIreg15_3" n="3">fecitque quod erat placitum coram Domino iuxta omnia quae
            fecit Amasias pater eius</p>
          <p xml:id="IIreg15_4" n="4">verumtamen excelsa non est demolitus adhuc populus
            sacrificabat et adolebat incensum in excelsis</p>
          <p xml:id="IIreg15_5" n="5">percussit autem Dominus regem et fuit leprosus usque in diem
            mortis suae et habitabat in domo libera seorsum Ioatham vero filius regis gubernabat
            palatium et iudicabat populum terrae</p>
          <p xml:id="IIreg15_6" n="6">reliqua autem sermonum Azariae et universa quae fecit nonne
            haec scripta sunt in libro verborum dierum regum Iuda</p>
          <p xml:id="IIreg15_7" n="7">et dormivit Azarias cum patribus suis sepelieruntque eum cum
            maioribus suis in civitate David et regnavit Ioatham filius eius pro eo</p>
          <p xml:id="IIreg15_8" n="8">anno tricesimo octavo Azariae regis Iudae regnavit Zaccharias
            filius Hieroboam super Israhel in Samaria sex mensibus</p>
          <p xml:id="IIreg15_9" n="9">et fecit quod malum est coram Domino sicut fecerant patres
            eius non recessit a peccatis Hieroboam filii Nabath qui peccare fecit Israhel</p>
          <p xml:id="IIreg15_10" n="10">coniuravit autem contra eum Sellum filius Iabes percussitque
            eum palam et interfecit regnavitque pro eo</p>
          <p xml:id="IIreg15_11" n="11">reliqua autem verborum Zacchariae nonne haec scripta sunt in
            libro sermonum dierum regum Israhel</p>
          <p xml:id="IIreg15_12" n="12">ipse est sermo Domini quem locutus est ad Hieu dicens filii
            usque ad quartam generationem sedebunt de te super thronum Israhel factumque est ita</p>
          <p xml:id="IIreg15_13" n="13">Sellum filius Iabes regnavit tricesimo nono anno Azariae
            regis Iudae regnavit autem uno mense in Samaria</p>
          <p xml:id="IIreg15_14" n="14">et ascendit Manahem filius Gaddi de Thersa venitque Samariam
            et percussit Sellum filium Iabes in Samaria et interfecit eum regnavitque pro eo</p>
          <p xml:id="IIreg15_15" n="15">reliqua autem verborum Sellum et coniuratio eius per quam
            tetendit insidias nonne haec scripta sunt in libro sermonum dierum regum Israhel</p>
          <p xml:id="IIreg15_16" n="16">tunc percussit Manahem Thapsam et omnes qui erant in ea et
            terminos eius de Thersa noluerant enim aperire ei et interfecit omnes praegnantes eius
            et scidit eas</p>
          <p xml:id="IIreg15_17" n="17">anno tricesimo nono Azariae regis Iuda regnavit Manahem
            filius Gaddi super Israhel decem annis in Samaria</p>
          <p xml:id="IIreg15_18" n="18">fecitque quod erat malum coram Domino non recessit a
            peccatis Hieroboam filii Nabath qui peccare fecit Israhel cunctis diebus eius</p>
          <p xml:id="IIreg15_19" n="19">veniebat Phul rex Assyriorum in terram et dabat Manahem Phul
            mille talenta argenti ut esset ei in auxilio et firmaret regnum eius</p>
          <p xml:id="IIreg15_20" n="20">indixitque Manahem argentum super Israhel cunctis potentibus
            et divitibus ut daret regi Assyriorum quinquaginta siclos argenti per singulos
            reversusque est rex Assyriorum et non est moratus in terra</p>
          <p xml:id="IIreg15_21" n="21">reliqua autem sermonum Manahem et universa quae fecit nonne
            haec scripta sunt in libro sermonum dierum regum Israhel</p>
          <p xml:id="IIreg15_22" n="22">et dormivit Manahem cum patribus suis regnavitque Phaceia
            filius eius pro eo</p>
          <p xml:id="IIreg15_23" n="23">anno quinquagesimo Azariae regis Iudae regnavit Phaceia
            filius Manahem super Israhel in Samaria biennio</p>
          <p xml:id="IIreg15_24" n="24">et fecit quod erat malum coram Domino non recessit a
            peccatis Hieroboam filii Nabath qui peccare fecit Israhel</p>
          <p xml:id="IIreg15_25" n="25">coniuravit autem adversum eum Phacee filius Romeliae dux
            eius et percussit eum in Samaria in turre domus regiae iuxta Argob et iuxta Ari et cum
            eo quinquaginta viros de filiis Galaaditarum et interfecit eum regnavitque pro eo</p>
          <p xml:id="IIreg15_26" n="26">reliqua autem sermonum Phaceia et universa quae fecit nonne
            haec scripta sunt in libro sermonum dierum regum Israhel</p>
          <p xml:id="IIreg15_27" n="27">anno quinquagesimo secundo Azariae regis Iudae regnavit
            Phacee filius Romeliae super Israhel in Samaria viginti annis</p>
          <p xml:id="IIreg15_28" n="28">et fecit quod malum erat coram Domino non recessit a
            peccatis Hieroboam filii Nabath qui peccare fecit Israhel</p>
          <p xml:id="IIreg15_29" n="29">in diebus Phacee regis Israhel venit Theglathfalassar rex
            Assur et cepit Aiom et Abel domum Maacha et Ianoe et Cedes et Asor et Galaad et Galileam
            universam terram Nepthalim et transtulit eos in Assyrios</p>
          <p xml:id="IIreg15_30" n="30">coniuravit autem et tetendit insidias Osee filius Hela
            contra Phacee filium Romeliae et percussit eum et interfecit regnavitque pro eo vicesimo
            anno Ioatham filii Oziae</p>
          <p xml:id="IIreg15_31" n="31">reliqua autem sermonum Phacee et universa quae fecit nonne
            haec scripta sunt in libro sermonum dierum regum Israhel</p>
          <p xml:id="IIreg15_32" n="32">anno secundo Phacee filii Romeliae regis Israhel regnavit
            Ioatham filius Oziae regis Iuda</p>
          <p xml:id="IIreg15_33" n="33">viginti quinque annorum erat cum regnare coepisset et
            sedecim annis regnavit in Hierusalem nomen matris eius Hierusa filia Sadoc</p>
          <p xml:id="IIreg15_34" n="34">fecitque quod erat placitum coram Domino iuxta omnia quae
            fecerat Ozias pater suus operatus est</p>
          <p xml:id="IIreg15_35" n="35">verumtamen excelsa non abstulit adhuc populus immolabat et
            adolebat incensum in excelsis ipse aedificavit portam domus Domini sublimissimam</p>
          <p xml:id="IIreg15_36" n="36">reliqua autem sermonum Ioatham et universa quae fecit nonne
            haec scripta sunt in libro verborum dierum regum Iuda</p>
          <p xml:id="IIreg15_37" n="37">in diebus illis coepit Dominus mittere in Iudam Rasin regem
            Syriae et Phacee filium Romeliae</p>
          <p xml:id="IIreg15_38" n="38">et dormivit Ioatham cum patribus suis sepultusque est cum
            eis in civitate David patris sui et regnavit Ahaz filius eius pro eo</p>
        </div>
        <div xml:id="bible-IIreg16" n="16">
          <head>Caput 16</head>
          <p xml:id="IIreg16_1" n="1">anno septimodecimo Phacee filii Romeliae regnavit Ahaz filius
            Ioatham regis Iuda</p>
          <p xml:id="IIreg16_2" n="2">viginti annorum erat Ahaz cum regnare coepisset et sedecim
            annis regnavit in Hierusalem non fecit quod erat placitum in conspectu Domini Dei sui
            sicut David pater eius</p>
          <p xml:id="IIreg16_3" n="3">sed ambulavit in via regum Israhel insuper et filium suum
            consecravit transferens per ignem secundum idola gentium quae dissipavit Dominus coram
            filiis Israhel</p>
          <p xml:id="IIreg16_4" n="4">immolabat quoque victimas et adolebat incensum in excelsis et
            in collibus et sub omni ligno frondoso</p>
          <p xml:id="IIreg16_5" n="5">tunc ascendit Rasin rex Syriae et Phacee filius Romeliae rex
            Israhel in Hierusalem ad proeliandum cumque obsiderent Ahaz non valuerunt superare
            eum</p>
          <p xml:id="IIreg16_6" n="6">in tempore illo restituit Rasin rex Syriae Ahilam Syriae et
            eiecit Iudaeos de Ahilam et Idumei venerunt in Ahilam et habitaverunt ibi usque in diem
            hanc</p>
          <p xml:id="IIreg16_7" n="7">misit autem Ahaz nuntios ad Theglathfalassar regem Assyriorum
            dicens servus tuus et filius tuus ego sum ascende et salvum me fac de manu regis Syriae
            et de manu regis Israhel qui consurrexerunt adversum me</p>
          <p xml:id="IIreg16_8" n="8">et cum collegisset argentum et aurum quod invenire potuit in
            domo Domini et in thesauris regis misit regi Assyriorum munera</p>
          <p xml:id="IIreg16_9" n="9">qui et adquievit voluntati eius ascendit enim rex Assyriorum
            in Damascum et vastavit eam et transtulit habitatores eius Cyrenen Rasin autem
            interfecit</p>
          <p xml:id="IIreg16_10" n="10">perrexitque rex Ahaz in occursum Theglathfalassar regis
            Assyriorum in Damascum cumque vidisset altare Damasci misit rex Ahaz ad Uriam sacerdotem
            exemplar eius et similitudinem iuxta omne opus eius</p>
          <p xml:id="IIreg16_11" n="11">extruxitque Urias sacerdos altare iuxta omnia quae
            praeceperat rex Ahaz de Damasco ita fecit Urias sacerdos donec veniret rex Ahaz de
            Damasco</p>
          <p xml:id="IIreg16_12" n="12">cumque venisset rex de Damasco vidit altare et veneratus est
            illud ascenditque et immolavit holocausta et sacrificium suum</p>
          <p xml:id="IIreg16_13" n="13">et libavit libamina et fudit sanguinem pacificorum quae
            obtulerat super altare</p>
          <p xml:id="IIreg16_14" n="14">porro altare aeneum quod erat coram Domino transtulit de
            facie templi et de loco altaris et de loco templi Domini posuitque illud ex latere
            altaris ad aquilonem</p>
          <p xml:id="IIreg16_15" n="15">praecepit quoque rex Ahaz Uriae sacerdoti dicens super
            altare maius offer holocaustum matutinum et sacrificium vespertinum et holocaustum regis
            et sacrificium eius et holocaustum universi populi terrae et sacrificia eorum et
            libamina eorum et omnem sanguinem holocausti et universum sanguinem victimae super illud
            effundes altare vero aeneum erit paratum ad voluntatem meam</p>
          <p xml:id="IIreg16_16" n="16">fecit igitur Urias sacerdos iuxta omnia quae praeceperat rex
            Ahaz</p>
          <p xml:id="IIreg16_17" n="17">tulit autem rex Ahaz celatas bases et luterem qui erat
            desuper et mare deposuit de bubus aeneis qui sustentabant illud et posuit super
            pavimentum stratum lapide</p>
          <p xml:id="IIreg16_18" n="18">Musach quoque sabbati quod aedificaverat in templo et
            ingressum regis exterius convertit in templo Domini propter regem Assyriorum</p>
          <p xml:id="IIreg16_19" n="19">reliqua autem verborum Ahaz quae fecit nonne haec scripta
            sunt in libro sermonum dierum regum Iuda</p>
          <p xml:id="IIreg16_20" n="20">dormivitque Ahaz cum patribus suis et sepultus est cum eis
            in civitate David et regnavit Ezechias filius eius pro eo</p>
        </div>
        <div xml:id="bible-IIreg17" n="17">
          <head>Caput 17</head>
          <p xml:id="IIreg17_1" n="1">anno duodecimo Ahaz regis Iuda regnavit Osee filius Hela in
            Samaria super Israhel novem annis</p>
          <p xml:id="IIreg17_2" n="2">fecitque malum coram Domino sed non sicut reges Israhel qui
            ante eum fuerant</p>
          <p xml:id="IIreg17_3" n="3">contra hunc ascendit Salmanassar rex Assyriorum et factus est
            ei Osee servus reddebatque illi tributa</p>
          <p xml:id="IIreg17_4" n="4">cumque deprehendisset rex Assyriorum Osee quod rebellare
            nitens misisset nuntios ad Sua regem Aegypti ne praestaret tributa regi Assyriorum sicut
            singulis annis solitus erat obsedit eum et vinctum misit in carcerem</p>
          <p xml:id="IIreg17_5" n="5">pervagatusque est omnem terram et ascendens Samariam obsedit
            eam tribus annis</p>
          <p xml:id="IIreg17_6" n="6">anno autem nono Osee cepit rex Assyriorum Samariam et
            transtulit Israhel in Assyrios posuitque eos in Ala et in Habor iuxta fluvium Gozan in
            civitatibus Medorum</p>
          <p xml:id="IIreg17_7" n="7">factum est enim cum peccassent filii Israhel Domino Deo suo
            qui eduxerat eos de terra Aegypti de manu Pharaonis regis Aegypti coluerunt deos
            alienos</p>
          <p xml:id="IIreg17_8" n="8">et ambulaverunt iuxta ritum gentium quas consumpserat Dominus
            in conspectu filiorum Israhel et regum Israhel quia similiter fecerant</p>
          <p xml:id="IIreg17_9" n="9">et operuerunt filii Israhel verbis non rectis Dominum Deum
            suum et aedificaverunt sibi excelsa in cunctis urbibus suis a turre custodum usque ad
            civitatem munitam</p>
          <p xml:id="IIreg17_10" n="10">feceruntque sibi statuas et lucos in omni colle sublimi et
            subter omne lignum nemorosum</p>
          <p xml:id="IIreg17_11" n="11">et adolebant ibi incensum super aras in more gentium quas
            transtulerat Dominus a facie eorum feceruntque verba pessima inritantes Dominum</p>
          <p xml:id="IIreg17_12" n="12">et coluerunt inmunditias de quibus praecepit Dominus eis ne
            facerent verbum hoc</p>
          <p xml:id="IIreg17_13" n="13">et testificatus est Dominus in Israhel et in Iuda per manum
            omnium prophetarum et videntum dicens revertimini a viis vestris pessimis et custodite
            praecepta mea et caerimonias iuxta omnem legem quam praecepi patribus vestris et sicut
            misi ad vos in manu servorum meorum prophetarum</p>
          <p xml:id="IIreg17_14" n="14">qui non audierunt sed induraverunt cervicem suam iuxta
            cervicem patrum suorum qui noluerunt oboedire Domino Deo suo</p>
          <p xml:id="IIreg17_15" n="15">et abiecerunt legitima eius et pactum quod pepigit cum
            patribus eorum et testificationes quibus contestatus est eos secutique sunt vanitates et
            vane egerunt et secuti sunt gentes quae erant per circuitum eorum super quibus
            praeceperat Dominus eis ut non facerent sicut et illae faciebant</p>
          <p xml:id="IIreg17_16" n="16">et dereliquerunt omnia praecepta Domini Dei sui feceruntque
            sibi conflatiles duos vitulos et lucos et adoraverunt universam militiam caeli
            servieruntque Baal</p>
          <p xml:id="IIreg17_17" n="17">et consecrabant ei filios suos et filias suas per ignem et
            divinationibus inserviebant et auguriis et tradiderunt se ut facerent malum coram Domino
            et inritarent eum</p>
          <p xml:id="IIreg17_18" n="18">iratusque est Dominus vehementer Israhel et abstulit eos de
            conspectu suo et non remansit nisi tribus Iuda tantummodo</p>
          <p xml:id="IIreg17_19" n="19">sed nec ipse Iuda custodivit mandata Domini Dei sui verum
            ambulavit in erroribus Israhel quos operatus fuerat</p>
          <p xml:id="IIreg17_20" n="20">proiecitque Dominus omne semen Israhel et adflixit eos et
            tradidit in manu diripientium donec proiceret eos a facie sua</p>
          <p xml:id="IIreg17_21" n="21">ex eo iam tempore quo scissus est Israhel a domo David et
            constituerunt sibi regem Hieroboam filium Nabath separavit enim Hieroboam Israhel a
            Domino et peccare eos fecit peccatum magnum</p>
          <p xml:id="IIreg17_22" n="22">et ambulaverunt filii Israhel in universis peccatis
            Hieroboam quae fecerat non recesserunt ab eis</p>
          <p xml:id="IIreg17_23" n="23">usquequo auferret Dominus Israhel a facie sua sicut locutus
            fuerat in manu omnium servorum suorum prophetarum translatusque est Israhel de terra sua
            in Assyrios usque in diem hanc</p>
          <p xml:id="IIreg17_24" n="24">adduxit autem rex Assyriorum de Babylone et de Chutha et de
            Haiath et de Emath et de Sepharvaim et conlocavit eos in civitatibus Samariae pro filiis
            Israhel qui possederunt Samariam et habitaverunt in urbibus eius</p>
          <p xml:id="IIreg17_25" n="25">cumque ibi habitare coepissent non timebant Dominum et
            inmisit eis Dominus leones qui interficiebant eos</p>
          <p xml:id="IIreg17_26" n="26">nuntiatumque est regi Assyriorum et dictum gentes quas
            transtulisti et habitare fecisti in civitatibus Samariae ignorant legitima Dei terrae et
            inmisit in eos Dominus leones et ecce interficiunt eos eo quod ignorent ritum Dei
            terrae</p>
          <p xml:id="IIreg17_27" n="27">praecepit autem rex Assyriorum dicens ducite illuc unum de
            sacerdotibus quos inde captivos adduxistis et vadat et habitet cum eis et doceat eos
            legitima Dei terrae</p>
          <p xml:id="IIreg17_28" n="28">igitur cum venisset unus de sacerdotibus his qui captivi
            ducti fuerant de Samaria habitavit in Bethel et docebat eos quomodo colerent Dominum</p>
          <p xml:id="IIreg17_29" n="29">et unaquaeque gens fabricata est deum suum posueruntque eos
            in fanis excelsis quae fecerant Samaritae gens et gens in urbibus suis in quibus
            habitabant</p>
          <p xml:id="IIreg17_30" n="30">viri enim babylonii fecerunt Socchothbenoth viri autem
            chutheni fecerunt Nergel et viri de Emath fecerunt Asima</p>
          <p xml:id="IIreg17_31" n="31">porro Evei fecerunt Nebaaz et Tharthac hii autem qui erant
            de Sepharvaim conburebant filios suos igni Adramelech et Anamelech diis Sepharvaim</p>
          <p xml:id="IIreg17_32" n="32">et nihilominus colebant Dominum fecerunt autem sibi de
            novissimis sacerdotes excelsorum et ponebant eos in fanis sublimibus</p>
          <p xml:id="IIreg17_33" n="33">et cum Dominum colerent diis quoque suis serviebant iuxta
            consuetudinem gentium de quibus translati fuerant Samariam</p>
          <p xml:id="IIreg17_34" n="34">usque in praesentem diem morem sequuntur antiquum non timent
            Dominum neque custodiunt caerimonias eius et iudicia et legem et mandatum quod
            praeceperat Dominus filiis Iacob quem cognominavit Israhel</p>
          <p xml:id="IIreg17_35" n="35">et percusserat cum eis pactum et mandaverat eis dicens
            nolite timere deos alienos et non adoretis eos neque colatis et non immoletis eis</p>
          <p xml:id="IIreg17_36" n="36">sed Dominum Deum vestrum qui eduxit vos de terra Aegypti in
            fortitudine magna et in brachio extento ipsum timete illum adorate et ipsi immolate</p>
          <p xml:id="IIreg17_37" n="37">caerimonias quoque et iudicia et legem et mandatum quod
            scripsit vobis custodite ut faciatis cunctis diebus et non timeatis deos alienos</p>
          <p xml:id="IIreg17_38" n="38">et pactum quod percussi vobiscum nolite oblivisci nec
            colatis deos alienos</p>
          <p xml:id="IIreg17_39" n="39">sed Dominum Deum vestrum timete et ipse eruet vos de manu
            omnium inimicorum vestrorum</p>
          <p xml:id="IIreg17_40" n="40">illi vero non audierunt sed iuxta consuetudinem suam
            pristinam perpetrabant</p>
          <p xml:id="IIreg17_41" n="41">fuerunt igitur gentes istae timentes quidem Dominum sed
            nihilominus et idolis suis servientes nam et filii eorum et nepotes sicut fecerunt
            parentes sui ita faciunt usque in praesentem diem</p>
        </div>
        <div xml:id="bible-IIreg18" n="18">
          <head>Caput 18</head>
          <p xml:id="IIreg18_1" n="1">anno tertio Osee filii Hela regis Israhel regnavit Ezechias
            filius Ahaz regis Iuda</p>
          <p xml:id="IIreg18_2" n="2">viginti quinque annorum erat cum regnare coepisset et viginti
            et novem annis regnavit in Hierusalem nomen matris eius Abi filia Zacchariae</p>
          <p xml:id="IIreg18_3" n="3">fecitque quod erat bonum coram Domino iuxta omnia quae fecerat
            David pater suus</p>
          <p xml:id="IIreg18_4" n="4">ipse dissipavit excelsa et contrivit statuas et succidit lucos
            confregitque serpentem aeneum quem fecerat Moses siquidem usque ad illud tempus filii
            Israhel adolebant ei incensum vocavitque eum Naasthan</p>
          <p xml:id="IIreg18_5" n="5">in Domino Deo Israhel speravit itaque post eum non fuit
            similis ei de cunctis regibus Iuda sed neque in his qui ante eum fuerunt</p>
          <p xml:id="IIreg18_6" n="6">et adhesit Domino et non recessit a vestigiis eius fecitque
            mandata eius quae praeceperat Dominus Mosi</p>
          <p xml:id="IIreg18_7" n="7">unde et erat Dominus cum eo et in cunctis ad quae procedebat
            sapienter se agebat rebellavit quoque contra regem Assyriorum et non servivit ei</p>
          <p xml:id="IIreg18_8" n="8">ipse percussit Philistheos usque Gazam et omnes terminos eorum
            a turre custodum usque ad civitatem muratam</p>
          <p xml:id="IIreg18_9" n="9">anno quarto regis Ezechiae qui erat annus septimus Osee filii
            Hela regis Israhel ascendit Salmanassar rex Assyriorum Samariam et obpugnavit eam</p>
          <p xml:id="IIreg18_10" n="10">et cepit nam post annos tres anno sexto Ezechiae id est nono
            anno Osee regis Israhel capta est Samaria</p>
          <p xml:id="IIreg18_11" n="11">et transtulit rex Assyriorum Israhel in Assyrios
            conlocavitque eos in Ala et in Habor fluviis Gozan in civitatibus Medorum</p>
          <p xml:id="IIreg18_12" n="12">quia non audierunt vocem Domini Dei sui sed praetergressi
            sunt pactum eius omnia quae praeceperat Moses servus Domini non audierunt neque
            fecerunt</p>
          <p xml:id="IIreg18_13" n="13">anno quartodecimo regis Ezechiae ascendit Sennacherib rex
            Assyriorum ad universas civitates Iuda munitas et cepit eas</p>
          <p xml:id="IIreg18_14" n="14">tunc misit Ezechias rex Iuda nuntios ad regem Assyriorum
            Lachis dicens peccavi recede a me et omne quod inposueris mihi feram indixit itaque rex
            Assyriorum Ezechiae regi Iudae trecenta talenta argenti et triginta talenta auri</p>
          <p xml:id="IIreg18_15" n="15">deditque Ezechias omne argentum quod reppertum fuerat in
            domo Domini et in thesauris regis</p>
          <p xml:id="IIreg18_16" n="16">in tempore illo confregit Ezechias valvas templi Domini et
            lamminas auri quas ipse adfixerat et dedit eas regi Assyriorum</p>
          <p xml:id="IIreg18_17" n="17">misit autem rex Assyriorum Tharthan et Rabsaris et Rabsacen
            de Lachis ad regem Ezechiam cum manu valida Hierusalem qui cum ascendissent venerunt in
            Hierusalem et steterunt iuxta aquaeductum piscinae superioris quae est in via agri
            Fullonis</p>
          <p xml:id="IIreg18_18" n="18">vocaveruntque regem egressus est autem ad eos Eliachim
            filius Helciae praepositus domus et Sobna scriba et Ioahe filius Asaph a
            commentariis</p>
          <p xml:id="IIreg18_19" n="19">dixitque ad eos Rabsaces loquimini Ezechiae haec dicit rex
            magnus rex Assyriorum quae est ista fiducia qua niteris</p>
          <p xml:id="IIreg18_20" n="20">forsitan inisti consilium ut praepares te ad proelium in quo
            confidis ut audeas rebellare</p>
          <p xml:id="IIreg18_21" n="21">an speras in baculo harundineo atque confracto Aegypto super
            quem si incubuerit homo comminutus ingreditur manum eius et perforabit eam sic est
            Pharao rex Aegypti omnibus qui confidunt in se</p>
          <p xml:id="IIreg18_22" n="22">quod si dixeritis mihi in Domino Deo nostro habemus fiduciam
            nonne iste est cuius abstulit Ezechias excelsa et altaria et praecepit Iudae et
            Hierusalem ante altare hoc adorabitis in Hierusalem</p>
          <p xml:id="IIreg18_23" n="23">nunc igitur transite ad dominum meum regem Assyriorum et
            dabo vobis duo milia equorum et videte an habere valeatis ascensores eorum</p>
          <p xml:id="IIreg18_24" n="24">et quomodo potestis resistere ante unum satrapam de servis
            domini mei minimis an fiduciam habes in Aegypto propter currus et equites</p>
          <p xml:id="IIreg18_25" n="25">numquid sine Domini voluntate ascendi ad locum istum ut
            demolirer eum Dominus dixit mihi ascende ad terram hanc et demolire eam</p>
          <p xml:id="IIreg18_26" n="26">dixerunt autem Eliachim filius Helciae et Sobna et Ioahe
            Rabsaci precamur ut loquaris nobis servis tuis syriace siquidem intellegimus hanc
            linguam et non loquaris nobis iudaice audiente populo qui est super murum</p>
          <p xml:id="IIreg18_27" n="27">responditque eis Rabsaces numquid ad dominum tuum et ad te
            misit me dominus meus ut loquerer sermones hos et non ad viros qui sedent super murum ut
            comedant stercora sua et bibant urinam suam vobiscum</p>
          <p xml:id="IIreg18_28" n="28">stetit itaque Rabsaces et clamavit voce magna iudaice et ait
            audite verba regis magni regis Assyriorum</p>
          <p xml:id="IIreg18_29" n="29">haec dicit rex non vos seducat Ezechias non enim poterit
            eruere vos de manu mea</p>
          <p xml:id="IIreg18_30" n="30">neque fiduciam vobis tribuat super Domino dicens eruens
            liberabit nos Dominus et non tradetur civitas haec in manu regis Assyriorum</p>
          <p xml:id="IIreg18_31" n="31">nolite audire Ezechiam haec enim dicit rex Assyriorum facite
            mecum quod vobis est utile et egredimini ad me et comedet unusquisque de vinea sua et de
            ficu sua et bibetis aquas de cisternis vestris</p>
          <p xml:id="IIreg18_32" n="32">donec veniam et transferam vos in terram quae similis terrae
            vestrae est in terram fructiferam et fertilem vini terram panis et vinearum terram
            olivarum et olei ac mellis et vivetis et non moriemini nolite audire Ezechiam qui vos
            decipit dicens Dominus liberabit nos</p>
          <p xml:id="IIreg18_33" n="33">numquid liberaverunt dii gentium terram suam de manu regis
            Assyriorum</p>
          <p xml:id="IIreg18_34" n="34">ubi est deus Emath et Arfad ubi est deus Sepharvaim Ana et
            Ava numquid liberaverunt Samariam de manu mea</p>
          <p xml:id="IIreg18_35" n="35">quinam illi sunt in universis diis terrarum qui eruerunt
            regionem suam de manu mea ut possit eruere Dominus Hierusalem de manu mea</p>
          <p xml:id="IIreg18_36" n="36">tacuit itaque populus et non respondit ei quicquam siquidem
            praeceptum regis acceperant ut non responderent ei</p>
          <p xml:id="IIreg18_37" n="37">venitque Eliachim filius Helciae praepositus domus et Sobna
            scriba et Ioahe filius Asaph a commentariis ad Ezechiam scissis vestibus et nuntiaverunt
            ei verba Rabsacis</p>
        </div>
        <div xml:id="bible-IIreg19" n="19">
          <head>Caput 19</head>
          <p xml:id="IIreg19_1" n="1">quae cum audisset rex Ezechias scidit vestimenta sua et
            opertus est sacco ingressusque est domum Domini</p>
          <p xml:id="IIreg19_2" n="2">et misit Eliachim praepositum domus et Sobnam scribam et senes
            de sacerdotibus opertos saccis ad Esaiam prophetam filium Amos</p>
          <p xml:id="IIreg19_3" n="3">qui dixerunt haec dicit Ezechias dies tribulationis et
            increpationis et blasphemiae dies iste venerunt filii usque ad partum et vires non habet
            parturiens</p>
          <p xml:id="IIreg19_4" n="4">si forte audiat Dominus Deus tuus universa verba Rabsacis quem
            misit rex Assyriorum dominus suus ut exprobraret Deum viventem et argueret verbis quae
            audivit Dominus Deus tuus et fac orationem pro reliquiis quae reppertae sunt</p>
          <p xml:id="IIreg19_5" n="5">venerunt ergo servi regis Ezechiae ad Esaiam</p>
          <p xml:id="IIreg19_6" n="6">dixitque eis Esaias haec dicetis domino vestro haec dicit
            Dominus noli timere a facie sermonum quos audisti quibus blasphemaverunt pueri regis
            Assyriorum me</p>
          <p xml:id="IIreg19_7" n="7">ecce ego inmittam ei spiritum et audiet nuntium et revertetur
            in terram suam et deiciam eum gladio in terra sua</p>
          <p xml:id="IIreg19_8" n="8">reversus est igitur Rabsaces et invenit regem Assyriorum
            expugnantem Lobnam audierat enim quod recessisset de Lachis</p>
          <p xml:id="IIreg19_9" n="9">cumque audisset de Tharaca rege Aethiopiae dicentes ecce
            egressus est ut pugnet adversum te et iret contra eum misit nuntios ad Ezechiam
            dicens</p>
          <p xml:id="IIreg19_10" n="10">haec dicite Ezechiae regi Iudae non te seducat Deus tuus in
            quo habes fiduciam neque dicas non tradetur Hierusalem in manu regis Assyriorum</p>
          <p xml:id="IIreg19_11" n="11">tu enim ipse audisti quae fecerint reges Assyriorum
            universis terris quomodo vastaverint eas num ergo solus poteris liberari</p>
          <p xml:id="IIreg19_12" n="12">numquid liberaverunt dii gentium singulos quos vastaverunt
            patres mei Gozan videlicet et Aran et Reseph et filios Eden qui erant in Thelassar</p>
          <p xml:id="IIreg19_13" n="13">ubi est rex Emath et rex Arfad et rex civitatis Sepharvaim
            Ana et Ava</p>
          <p xml:id="IIreg19_14" n="14">itaque cum accepisset Ezechias litteras de manu nuntiorum et
            legisset eas ascendit in domum Domini et expandit eas coram Domino</p>
          <p xml:id="IIreg19_15" n="15">et oravit in conspectu eius dicens Domine Deus Israhel qui
            sedes super cherubin tu es Deus solus regum omnium terrae tu fecisti caelum et
            terram</p>
          <p xml:id="IIreg19_16" n="16">inclina aurem tuam et audi aperi Domine oculos tuos et vide
            et audi omnia verba Sennacherib qui misit ut exprobraret nobis Deum viventem</p>
          <p xml:id="IIreg19_17" n="17">vere Domine dissipaverunt reges Assyriorum gentes et terras
            omnium</p>
          <p xml:id="IIreg19_18" n="18">et miserunt deos eorum in ignem non enim erant dii sed opera
            manuum hominum e ligno et lapide et perdiderunt eos</p>
          <p xml:id="IIreg19_19" n="19">nunc igitur Domine Deus noster salvos nos fac de manu eius
            ut sciant omnia regna terrae quia tu es Dominus Deus solus</p>
          <p xml:id="IIreg19_20" n="20">misit autem Esaias filius Amos ad Ezechiam dicens haec dicit
            Dominus Deus Israhel quae deprecatus es me super Sennacherib rege Assyriorum audivi</p>
          <p xml:id="IIreg19_21" n="21">iste est sermo quem locutus est Dominus de eo sprevit te et
            subsannavit virgo filia Sion post tergum tuum caput movit filia Hierusalem</p>
          <p xml:id="IIreg19_22" n="22">cui exprobrasti et quem blasphemasti contra quem exaltasti
            vocem et elevasti in excelsum oculos tuos contra Sanctum Israhel</p>
          <p xml:id="IIreg19_23" n="23">per manum servorum tuorum exprobrasti Domino et dixisti in
            multitudine curruum meorum ascendi excelsa montium in summitate Libani et succidi
            sublimes cedros eius electas abietes eius et ingressus sum usque ad terminos eius saltum
            Carmeli eius</p>
          <p xml:id="IIreg19_24" n="24">ego succidi et bibi aquas alienas et siccavi vestigiis pedum
            meorum omnes aquas clausas</p>
          <p xml:id="IIreg19_25" n="25">numquid non audisti quid ab initio fecerim ex diebus
            antiquis plasmavi illud et nunc adduxi eruntque in ruinam collium pugnantium civitates
            munitae</p>
          <p xml:id="IIreg19_26" n="26">et qui sedent in eis humiles manu contremuerunt et confusi
            sunt facti sunt quasi faenum agri et virens herba tectorum quae arefacta est antequam
            veniret ad maturitatem</p>
          <p xml:id="IIreg19_27" n="27">habitaculum tuum et egressum tuum et viam tuam ego praescivi
            et furorem tuum contra me</p>
          <p xml:id="IIreg19_28" n="28">insanisti in me et superbia tua ascendit in aures meas ponam
            itaque circulum in naribus tuis et camum in labris tuis et reducam te in viam per quam
            venisti</p>
          <p xml:id="IIreg19_29" n="29">tibi autem Ezechia hoc erit signum comede hoc anno quod
            reppereris in secundo autem anno quae sponte nascuntur porro in anno tertio seminate et
            metite plantate vineas et comedite fructum earum</p>
          <p xml:id="IIreg19_30" n="30">et quodcumque reliquum fuerit de domo Iuda mittet radicem
            deorsum et faciet fructum sursum</p>
          <p xml:id="IIreg19_31" n="31">de Hierusalem quippe egredientur reliquiae et quod salvetur
            de monte Sion zelus Domini exercituum faciet hoc</p>
          <p xml:id="IIreg19_32" n="32">quam ob rem haec dicit Dominus de rege Assyriorum non
            ingredietur urbem hanc nec mittet in eam sagittam nec occupabit eam clypeus nec
            circumdabit eam munitio</p>
          <p xml:id="IIreg19_33" n="33">per viam qua venit revertetur et civitatem hanc non
            ingredietur dicit Dominus</p>
          <p xml:id="IIreg19_34" n="34">protegamque urbem hanc et salvabo eam propter me et propter
            David servum meum</p>
          <p xml:id="IIreg19_35" n="35">factum est igitur in nocte illa venit angelus Domini et
            percussit castra Assyriorum centum octoginta quinque milia cumque diluculo surrexisset
            vidit omnia corpora mortuorum et recedens abiit</p>
          <p xml:id="IIreg19_36" n="36">et reversus est Sennacherib rex Assyriorum et mansit in
            Nineve</p>
          <p xml:id="IIreg19_37" n="37">cumque adoraret in templo Neserach deum suum Adramelech et
            Sarasar filii eius percusserunt eum gladio fugeruntque in terram Armeniorum et regnavit
            Eseraddon filius eius pro eo</p>
        </div>
        <div xml:id="bible-IIreg20" n="20">
          <head>Caput 20</head>
          <p xml:id="IIreg20_1" n="1">in diebus illis aegrotavit Ezechias usque ad mortem et venit
            ad eum Esaias filius Amos prophetes dixitque ei haec dicit Dominus Deus praecipe domui
            tuae morieris enim et non vives</p>
          <p xml:id="IIreg20_2" n="2">qui convertit faciem suam ad parietem et oravit Dominum
            dicens</p>
          <p xml:id="IIreg20_3" n="3">obsecro Domine memento quomodo ambulaverim coram te in
            veritate et in corde perfecto et quod placitum est coram te fecerim flevit itaque
            Ezechias fletu magno</p>
          <p xml:id="IIreg20_4" n="4">et antequam egrederetur Esaias mediam partem atrii factus est
            sermo Domini ad eum dicens</p>
          <p xml:id="IIreg20_5" n="5">revertere et dic Ezechiae duci populi mei haec dicit Dominus
            Deus David patris tui audivi orationem tuam vidi lacrimam tuam et ecce sanavi te die
            tertio ascendes templum Domini</p>
          <p xml:id="IIreg20_6" n="6">et addam diebus tuis quindecim annos sed et de manu regis
            Assyriorum liberabo te et civitatem hanc et protegam urbem istam propter me et propter
            David servum meum</p>
          <p xml:id="IIreg20_7" n="7">dixitque Esaias adferte massam ficorum quam cum adtulissent et
            posuissent super ulcus eius curatus est</p>
          <p xml:id="IIreg20_8" n="8">dixerat autem Ezechias ad Esaiam quod erit signum quia Dominus
            me sanabit et quia ascensurus sum die tertio templum Domini</p>
          <p xml:id="IIreg20_9" n="9">cui ait Esaias hoc erit signum a Domino quod facturus sit
            Dominus sermonem quem locutus est vis ut accedat umbra decem lineis an ut revertatur
            totidem gradibus</p>
          <p xml:id="IIreg20_10" n="10">et ait Ezechias facile est umbram crescere decem lineis nec
            hoc volo ut fiat sed ut revertatur retrorsum decem gradibus</p>
          <p xml:id="IIreg20_11" n="11">invocavit itaque Esaias propheta Dominum et reduxit umbram
            per lineas quibus iam descenderat in horologio Ahaz retrorsum decem gradibus</p>
          <p xml:id="IIreg20_12" n="12">in tempore illo misit Berodach Baladan filius Baladan rex
            Babyloniorum litteras et munera ad Ezechiam audierat enim quod aegrotasset Ezechias</p>
          <p xml:id="IIreg20_13" n="13">laetatus est autem in adventum eorum Ezechias et ostendit
            eis domum aromatum et aurum et argentum et pigmenta varia unguenta quoque et domum
            vasorum suorum et omnia quae habere potuerat in thesauris suis non fuit quod non
            monstraret eis Ezechias in domo sua et in omni potestate sua</p>
          <p xml:id="IIreg20_14" n="14">venit autem Esaias propheta ad regem Ezechiam dixitque ei
            quid dixerunt viri isti aut unde venerunt ad te cui ait Ezechias de terra longinqua
            venerunt de Babylone</p>
          <p xml:id="IIreg20_15" n="15">at ille respondit quid viderunt in domo tua ait Ezechias
            omnia quae sunt in domo mea viderunt nihil est quod non monstraverim eis in thesauris
            meis</p>
          <p xml:id="IIreg20_16" n="16">dixit itaque Esaias Ezechiae audi sermonem Domini</p>
          <p xml:id="IIreg20_17" n="17">ecce dies venient et auferentur omnia quae sunt in domo tua
            et quae condiderunt patres tui usque in diem hanc in Babylone non remanebit quicquam ait
            Dominus</p>
          <p xml:id="IIreg20_18" n="18">sed et de filiis tuis qui egredientur ex te quos generabis
            tollentur et erunt eunuchi in palatio regis Babylonis</p>
          <p xml:id="IIreg20_19" n="19">dixit Ezechias ad Esaiam bonus sermo Domini quem locutus est
            sit pax et veritas in diebus meis</p>
          <p xml:id="IIreg20_20" n="20">reliqua autem sermonum Ezechiae et omnis fortitudo eius et
            quomodo fecerit piscinam et aquaeductum et introduxerit aquas in civitatem nonne haec
            scripta sunt in libro sermonum dierum regum Iuda</p>
          <p xml:id="IIreg20_21" n="21">dormivitque Ezechias cum patribus suis et regnavit Manasses
            filius eius pro eo</p>
        </div>
        <div xml:id="bible-IIreg21" n="21">
          <head>Caput 21</head>
          <p xml:id="IIreg21_1" n="1">duodecim annorum erat Manasses cum regnare coepisset et
            quinquaginta quinque annis regnavit in Hierusalem nomen matris eius Aphsiba</p>
          <p xml:id="IIreg21_2" n="2">fecitque malum in conspectu Domini iuxta idola gentium quas
            delevit Dominus a facie filiorum Israhel</p>
          <p xml:id="IIreg21_3" n="3">conversusque est et aedificavit excelsa quae dissipaverat
            Ezechias pater eius et erexit aras Baal et fecit lucos sicut fecerat Ahab rex Israhel et
            adoravit omnem militiam caeli et coluit eam</p>
          <p xml:id="IIreg21_4" n="4">extruxitque aras in domo Domini de qua dixit Dominus in
            Hierusalem ponam nomen meum</p>
          <p xml:id="IIreg21_5" n="5">et extruxit altaria universae militiae caeli in duobus atriis
            templi Domini</p>
          <p xml:id="IIreg21_6" n="6">et transduxit filium suum per ignem et ariolatus est et
            observavit auguria et fecit pythones et aruspices multiplicavit ut faceret malum coram
            Domino et inritaret eum</p>
          <p xml:id="IIreg21_7" n="7">posuit quoque idolum luci quem fecerat in templo Domini super
            quo locutus est Dominus ad David et ad Salomonem filium eius in templo hoc et in
            Hierusalem quam elegi de cunctis tribubus Israhel ponam nomen meum in sempiternum</p>
          <p xml:id="IIreg21_8" n="8">et ultra non faciam commoveri pedem Israhel de terra quam dedi
            patribus eorum sic tamen si custodierint opere omnia quae praecepi eis et universam
            legem quam mandavit eis servus meus Moses</p>
          <p xml:id="IIreg21_9" n="9">illi vero non audierunt sed seducti sunt a Manasse ut facerent
            malum super gentes quas contrivit Dominus a facie filiorum Israhel</p>
          <p xml:id="IIreg21_10" n="10">locutusque est Dominus in manu servorum suorum prophetarum
            dicens</p>
          <p xml:id="IIreg21_11" n="11">quia fecit Manasses rex Iuda abominationes istas pessimas
            super omnia quae fecerunt Amorrei ante eum et peccare fecit etiam Iudam in inmunditiis
            suis</p>
          <p xml:id="IIreg21_12" n="12">propterea haec dicit Dominus Deus Israhel ecce ego inducam
            mala super Hierusalem et Iudam ut quicumque audierit tinniant ambae aures eius</p>
          <p xml:id="IIreg21_13" n="13">et extendam super Hierusalem funiculum Samariae et pondus
            domus Ahab et delebo Hierusalem sicut deleri solent tabulae delens vertam et ducam
            crebrius stilum super faciem eius</p>
          <p xml:id="IIreg21_14" n="14">dimittam vero reliquias hereditatis meae et tradam eas in
            manu inimicorum eius eruntque in vastitate et rapina cunctis adversariis suis</p>
          <p xml:id="IIreg21_15" n="15">eo quod fecerint malum coram me et perseveraverint
            inritantes me ex die qua egressi sunt patres eorum ex Aegypto usque ad diem hanc</p>
          <p xml:id="IIreg21_16" n="16">insuper et sanguinem innoxium fudit Manasses multum nimis
            donec impleret Hierusalem usque ad os absque peccatis suis quibus peccare fecit Iudam ut
            faceret malum coram Domino</p>
          <p xml:id="IIreg21_17" n="17">reliqua autem sermonum Manasse et universa quae fecit et
            peccatum eius quod peccavit nonne haec scripta sunt in libro sermonum dierum regum
            Iuda</p>
          <p xml:id="IIreg21_18" n="18">dormivitque Manasses cum patribus suis et sepultus est in
            horto domus suae in horto Aza et regnavit Amon filius eius pro eo</p>
          <p xml:id="IIreg21_19" n="19">viginti et duo annorum erat Amon cum regnare coepisset
            duobusque annis regnavit in Hierusalem nomen matris eius Mesallemeth filia Arus de
            Iethba</p>
          <p xml:id="IIreg21_20" n="20">fecitque malum in conspectu Domini sicut fecerat Manasses
            pater eius</p>
          <p xml:id="IIreg21_21" n="21">et ambulavit in omni via per quam ambulaverat pater eius
            servivitque inmunditiis quibus servierat pater suus et adoravit eas</p>
          <p xml:id="IIreg21_22" n="22">et dereliquit Dominum Deum patrum suorum et non ambulavit in
            via Domini</p>
          <p xml:id="IIreg21_23" n="23">tetenderuntque ei insidias servi sui et interfecerunt regem
            in domo sua</p>
          <p xml:id="IIreg21_24" n="24">percussit autem populus terrae omnes qui coniuraverant
            contra regem Amon et constituerunt sibi regem Iosiam filium eius pro eo</p>
          <p xml:id="IIreg21_25" n="25">reliqua autem sermonum Amon quae fecit nonne haec scripta
            sunt in libro sermonum dierum regum Iuda</p>
          <p xml:id="IIreg21_26" n="26">sepelieruntque eum in sepulchro suo in horto Aza et regnavit
            Iosias filius eius pro eo</p>
        </div>
        <div xml:id="bible-IIreg22" n="22">
          <head>Caput 22</head>
          <p xml:id="IIreg22_1" n="1">octo annorum erat Iosias cum regnare coepisset et triginta uno
            anno regnavit in Hierusalem nomen matris eius Idida filia Phadaia de Besecath</p>
          <p xml:id="IIreg22_2" n="2">fecitque quod placitum erat coram Domino et ambulavit per
            omnes vias David patris sui non declinavit ad dextram sive ad sinistram</p>
          <p xml:id="IIreg22_3" n="3">anno autem octavodecimo regis Iosiae misit rex Saphan filium
            Aslia filii Mesullam scribam templi Domini dicens ei</p>
          <p xml:id="IIreg22_4" n="4">vade ad Helciam sacerdotem magnum ut confletur pecunia quae
            inlata est in templum Domini quam collegerunt ianitores a populo</p>
          <p xml:id="IIreg22_5" n="5">deturque fabris per praepositos in domo Domini qui et
            distribuent eam his qui operantur in templo Domini ad instauranda sarta tecta templi</p>
          <p xml:id="IIreg22_6" n="6">tignariis videlicet et cementariis et his qui interrupta
            conponunt et ut emantur ligna et lapides de lapidicinis ad instaurandum templum</p>
          <p xml:id="IIreg22_7" n="7">verumtamen non supputetur eis argentum quod accipiunt sed in
            potestate habeant et in fide</p>
          <p xml:id="IIreg22_8" n="8">dixit autem Helcias pontifex ad Saphan scribam librum legis
            repperi in domo Domini deditque Helcias volumen Saphan qui et legit illud</p>
          <p xml:id="IIreg22_9" n="9">venit quoque Saphan scriba ad regem et renuntiavit ei quod
            praeceperat et ait conflaverunt servi tui pecuniam quae repperta est in domo Domini et
            dederunt ut distribueretur fabris a praefectis operum templi Domini</p>
          <p xml:id="IIreg22_10" n="10">narravitque Saphan scriba regi dicens librum dedit mihi
            Helcias sacerdos quem cum legisset Saphan coram rege</p>
          <p xml:id="IIreg22_11" n="11">et audisset rex verba libri legis Domini scidit vestimenta
            sua</p>
          <p xml:id="IIreg22_12" n="12">et praecepit Helciae sacerdoti et Ahicham filio Saphan et
            Achobor filio Micha et Saphan scribae et Asaiae servo regis dicens</p>
          <p xml:id="IIreg22_13" n="13">ite et consulite Dominum super me et super populo et super
            omni Iuda de verbis voluminis istius quod inventum est magna enim ira Domini succensa
            est contra nos quia non audierunt patres nostri verba libri huius ut facerent omne quod
            scriptum est nobis</p>
          <p xml:id="IIreg22_14" n="14">ierunt itaque Helcias sacerdos et Ahicham et Achobor et
            Saphan et Asaia ad Oldam propheten uxorem Sellum filii Thecue filii Araas custodis
            vestium quae habitabat in Hierusalem in secunda locutique sunt ad eam</p>
          <p xml:id="IIreg22_15" n="15">et illa respondit eis haec dicit Dominus Deus Israhel dicite
            viro qui misit vos ad me</p>
          <p xml:id="IIreg22_16" n="16">haec dicit Dominus ecce ego adducam mala super locum hunc et
            super habitatores eius omnia verba legis quae legit rex Iuda</p>
          <p xml:id="IIreg22_17" n="17">quia dereliquerunt me et sacrificaverunt diis alienis
            inritantes me in cunctis operibus manuum suarum et succendetur indignatio mea in loco
            hoc et non extinguetur</p>
          <p xml:id="IIreg22_18" n="18">regi autem Iuda qui misit vos ut consuleretis Dominum sic
            dicetis haec dicit Dominus Deus Israhel pro eo quod audisti verba voluminis</p>
          <p xml:id="IIreg22_19" n="19">et perterritum est cor tuum et humiliatus es coram Domino
            auditis sermonibus contra locum istum et habitatores eius quo videlicet fierent in
            stuporem et in maledictum et scidisti vestimenta tua et flevisti coram me et ego audivi
            ait Dominus</p>
          <p xml:id="IIreg22_20" n="20">idcirco colligam te ad patres tuos et colligeris ad
            sepulchrum tuum in pace ut non videant oculi tui omnia mala quae inducturus sum super
            locum istum</p>
        </div>
        <div xml:id="bible-IIreg23" n="23">
          <head>Caput 23</head>
          <p xml:id="IIreg23_1" n="1">et renuntiaverunt regi quod dixerat qui misit et congregati
            sunt ad eum omnes senes Iuda et Hierusalem</p>
          <p xml:id="IIreg23_2" n="2">ascenditque rex templum Domini et omnes viri Iuda universique
            qui habitant in Hierusalem cum eo sacerdotes et prophetae et omnis populus a parvo usque
            ad magnum legitque cunctis audientibus omnia verba libri foederis qui inventus est in
            domo Domini</p>
          <p xml:id="IIreg23_3" n="3">stetitque rex super gradum et percussit foedus coram Domino ut
            ambularent post Dominum et custodirent praecepta eius et testimonia et caerimonias in
            omni corde et in tota anima et suscitarent verba foederis huius quae scripta erant in
            libro illo adquievitque populus pacto</p>
          <p xml:id="IIreg23_4" n="4">et praecepit rex Helciae pontifici et sacerdotibus secundi
            ordinis et ianitoribus ut proicerent de templo Domini omnia vasa quae facta fuerant Baal
            et in luco et universae militiae caeli et conbusit ea foris Hierusalem in convalle
            Cedron et tulit pulverem eorum in Bethel</p>
          <p xml:id="IIreg23_5" n="5">et delevit aruspices quos posuerant reges Iuda ad
            sacrificandum in excelsis per civitates Iuda et in circuitu Hierusalem et eos qui
            adolebant incensum Baal et soli et lunae et duodecim signis et omni militiae caeli</p>
          <p xml:id="IIreg23_6" n="6">et efferri fecit lucum de domo Domini foras Hierusalem in
            convalle Cedron et conbusit eum ibi et redegit in pulverem et proiecit super sepulchrum
            vulgi</p>
          <p xml:id="IIreg23_7" n="7">destruxit quoque aediculas effeminatorum quae erant in domo
            Domini pro quibus mulieres texebant quasi domunculas luci</p>
          <p xml:id="IIreg23_8" n="8">congregavitque omnes sacerdotes de civitatibus Iuda et
            contaminavit excelsa ubi sacrificabant sacerdotes de Gabaa usque Bersabee et destruxit
            aras portarum in introitu ostii Iosue principis civitatis quod erat ad sinistram portae
            civitatis</p>
          <p xml:id="IIreg23_9" n="9">verumtamen non ascendebant sacerdotes excelsorum ad altare
            Domini in Hierusalem sed tantum comedebant azyma in medio fratrum suorum</p>
          <p xml:id="IIreg23_10" n="10">contaminavit quoque Thafeth quod est in convalle filii Ennom
            ut nemo consecraret filium suum aut filiam per ignem Moloch</p>
          <p xml:id="IIreg23_11" n="11">abstulit quoque equos quos dederant reges Iudae soli in
            introitu templi Domini iuxta exedram Nathanmelech eunuchi qui erat in Farurim currus
            autem solis conbusit igni</p>
          <p xml:id="IIreg23_12" n="12">altaria quoque quae erant super tecta cenaculi Ahaz quae
            fecerant reges Iuda et altaria quae fecerat Manasses in duobus atriis templi Domini
            destruxit rex et cucurrit inde et dispersit cinerem eorum in torrentem Cedron</p>
          <p xml:id="IIreg23_13" n="13">excelsa quoque quae erant in Hierusalem ad dexteram partem
            montis Offensionis quae aedificaverat Salomon rex Israhel Astharoth idolo Sidoniorum et
            Chamos offensioni Moab et Melchom abominationi filiorum Ammon polluit rex</p>
          <p xml:id="IIreg23_14" n="14">et contrivit statuas et succidit lucos replevitque loca
            eorum ossibus mortuorum</p>
          <p xml:id="IIreg23_15" n="15">insuper et altare quod erat in Bethel excelsum quod fecerat
            Hieroboam filius Nabath qui peccare fecit Israhel et altare illud et excelsum destruxit
            atque conbusit et comminuit in pulverem succenditque etiam lucum</p>
          <p xml:id="IIreg23_16" n="16">et conversus Iosias vidit ibi sepulchra quae erant in monte
            misitque et tulit ossa de sepulchris et conbusit ea super altare et polluit illud iuxta
            verbum Domini quod locutus est vir Dei qui praedixerat verba haec</p>
          <p xml:id="IIreg23_17" n="17">et ait quis est titulus ille quem video responderuntque ei
            cives illius urbis sepulchrum est hominis Dei qui venit de Iuda et praedixit verba haec
            quae fecisti super altare Bethel</p>
          <p xml:id="IIreg23_18" n="18">et ait dimittite eum nemo commoveat ossa eius et intacta
            manserunt ossa illius cum ossibus prophetae qui venerat de Samaria</p>
          <p xml:id="IIreg23_19" n="19">insuper et omnia fana excelsorum quae erant in civitatibus
            Samariae quae fecerant reges Israhel ad inritandum Dominum abstulit Iosias et fecit eis
            secundum omnia opera quae fecerat in Bethel</p>
          <p xml:id="IIreg23_20" n="20">et occidit universos sacerdotes excelsorum qui erant ibi
            super altaria et conbusit ossa humana super ea reversusque est Hierusalem</p>
          <p xml:id="IIreg23_21" n="21">et praecepit omni populo dicens facite phase Domino Deo
            vestro secundum quod scriptum est in libro foederis huius</p>
          <p xml:id="IIreg23_22" n="22">nec enim factum est phase tale a diebus iudicum qui
            iudicaverunt Israhel et omnium dierum regum Israhel et regum Iuda</p>
          <p xml:id="IIreg23_23" n="23">sicut in octavodecimo anno regis Iosiae factum est phase
            istud Domino in Hierusalem</p>
          <p xml:id="IIreg23_24" n="24">sed et pythones et ariolos et figuras idolorum et
            inmunditias abominationesque quae fuerant in terra Iuda et in Hierusalem abstulit Iosias
            ut statueret verba legis quae scripta sunt in libro quem invenit Helcias sacerdos in
            templo Domini</p>
          <p xml:id="IIreg23_25" n="25">similis illi non fuit ante eum rex qui reverteretur ad
            Dominum in omni corde suo et in tota anima sua et in universa virtute sua iuxta omnem
            legem Mosi neque post eum surrexit similis illi</p>
          <p xml:id="IIreg23_26" n="26">verumtamen non est aversus Dominus ab ira furoris sui magni
            quo iratus est furor eius contra Iudam propter inritationes quibus provocaverat eum
            Manasses</p>
          <p xml:id="IIreg23_27" n="27">dixit itaque Dominus etiam Iudam auferam a facie mea sicut
            abstuli Israhel et proiciam civitatem hanc quam elegi Hierusalem et domum de qua dixi
            erit nomen meum ibi</p>
          <p xml:id="IIreg23_28" n="28">reliqua autem verba Iosiae et universa quae fecit nonne haec
            scripta sunt in libro verborum dierum regum Iuda</p>
          <p xml:id="IIreg23_29" n="29">in diebus eius ascendit Pharao Necho rex Aegypti contra
            regem Assyriorum ad flumen Eufraten et abiit Iosias rex in occursum eius et occisus est
            in Mageddo cum vidisset eum</p>
          <p xml:id="IIreg23_30" n="30">et portaverunt eum servi sui mortuum de Mageddo et
            pertulerunt in Hierusalem et sepelierunt eum in sepulchro suo tulitque populus terrae
            Ioahaz filium Iosiae et unxerunt eum et constituerunt eum regem pro patre suo</p>
          <p xml:id="IIreg23_31" n="31">viginti trium annorum erat Ioahaz cum regnare coepisset et
            tribus mensibus regnavit in Hierusalem nomen matris eius Amithal filia Hieremiae de
            Lobna</p>
          <p xml:id="IIreg23_32" n="32">et fecit malum coram Domino iuxta omnia quae fecerant patres
            eius</p>
          <p xml:id="IIreg23_33" n="33">vinxitque eum Pharao Necho in Rebla quae est in terra Emath
            ne regnaret in Hierusalem et inposuit multam terrae centum talentis argenti et talento
            auri</p>
          <p xml:id="IIreg23_34" n="34">regemque constituit Pharao Necho Eliachim filium Iosiae pro
            Iosia patre eius vertitque nomen eius Ioiachim porro Ioahaz tulit et duxit in
            Aegyptum</p>
          <p xml:id="IIreg23_35" n="35">argentum autem et aurum dedit Ioiachim Pharaoni cum
            indixisset terrae per singulos ut conferretur iuxta praeceptum Pharaonis et unumquemque
            secundum vires suas exegit tam argentum quam aurum de populo terrae ut daret Pharaoni
            Necho</p>
          <p xml:id="IIreg23_36" n="36">viginti quinque annorum erat Ioiachim cum regnare coepisset
            et undecim annis regnavit in Hierusalem nomen matris eius Zebida filia Phadaia de
            Ruma</p>
          <p xml:id="IIreg23_37" n="37">et fecit malum coram Domino iuxta omnia quae fecerant patres
            eius</p>
        </div>
        <div xml:id="bible-IIreg24" n="24">
          <head>Caput 24</head>
          <p xml:id="IIreg24_1" n="1">in diebus eius ascendit Nabuchodonosor rex Babylonis et factus
            est ei Ioiachim servus tribus annis et rursum rebellavit contra eum</p>
          <p xml:id="IIreg24_2" n="2">inmisitque ei Dominus latrunculos Chaldeorum et latrunculos
            Syriae latrunculos Moab et latrunculos filiorum Ammon et inmisit eos in Iudam ut
            disperderent eum iuxta verbum Domini quod locutus erat per servos suos prophetas</p>
          <p xml:id="IIreg24_3" n="3">factum est autem hoc per verbum Domini contra Iudam ut
            auferret eum coram se propter peccata Manasse universa quae fecit</p>
          <p xml:id="IIreg24_4" n="4">et propter sanguinem innoxium quem effudit et implevit
            Hierusalem cruore innocentium et ob hanc rem noluit Dominus propitiari</p>
          <p xml:id="IIreg24_5" n="5">reliqua autem sermonum Ioiachim et universa quae fecit nonne
            haec scripta sunt in libro sermonum dierum regum Iuda et dormivit Ioiachim cum patribus
            suis</p>
          <p xml:id="IIreg24_6" n="6">regnavitque Ioiachin filius eius pro eo</p>
          <p xml:id="IIreg24_7" n="7">et ultra non addidit rex Aegypti ut egrederetur de terra sua
            tulerat enim rex Babylonis a rivo Aegypti usque ad fluvium Eufraten omnia quae fuerant
            regis Aegypti</p>
          <p xml:id="IIreg24_8" n="8">decem et octo annorum erat Ioiachin cum regnare coepisset et
            tribus mensibus regnavit in Hierusalem nomen matris eius Naestha filia Helnathan de
            Hierusalem</p>
          <p xml:id="IIreg24_9" n="9">et fecit malum coram Domino iuxta omnia quae fecerat pater
            eius</p>
          <p xml:id="IIreg24_10" n="10">in tempore illo ascenderunt servi Nabuchodonosor regis
            Babylonis in Hierusalem et circumdata est urbs munitionibus</p>
          <p xml:id="IIreg24_11" n="11">venitque Nabuchodonosor rex Babylonis ad civitatem cum servi
            eius obpugnarent eam</p>
          <p xml:id="IIreg24_12" n="12">egressusque est Ioiachin rex Iuda ad regem Babylonis ipse et
            mater eius et servi eius et principes eius et eunuchi eius et suscepit eum rex Babylonis
            anno octavo regni sui</p>
          <p xml:id="IIreg24_13" n="13">et protulit inde omnes thesauros domus Domini et thesauros
            domus regiae et concidit universa vasa aurea quae fecerat Salomon rex Israhel in templo
            Domini iuxta verbum Domini</p>
          <p xml:id="IIreg24_14" n="14">et transtulit omnem Hierusalem et universos principes et
            omnes fortes exercitus decem milia in captivitatem et omnem artificem et clusorem
            nihilque relictum est exceptis pauperibus populi terrae</p>
          <p xml:id="IIreg24_15" n="15">transtulit quoque Ioiachin in Babylonem et matrem regis et
            uxores regis et eunuchos eius et iudices terrae duxit in captivitatem de Hierusalem in
            Babylonem</p>
          <p xml:id="IIreg24_16" n="16">et omnes viros robustos septem milia et artifices et
            clusores mille omnes viros fortes et bellatores duxitque eos rex Babylonis captivos in
            Babylonem</p>
          <p xml:id="IIreg24_17" n="17">et constituit Matthaniam patruum eius pro eo inposuitque
            nomen ei Sedeciam</p>
          <p xml:id="IIreg24_18" n="18">vicesimum et primum annum aetatis habebat Sedecias cum
            regnare coepisset et undecim annis regnavit in Hierusalem nomen matris eius erat Amithal
            filia Hieremiae de Lobna</p>
          <p xml:id="IIreg24_19" n="19">et fecit malum coram Domino iuxta omnia quae fecerat
            Ioiachim</p>
          <p xml:id="IIreg24_20" n="20">irascebatur enim Dominus contra Hierusalem et contra Iudam
            donec proiceret eos a facie sua recessitque Sedecias a rege Babylonis</p>
        </div>
        <div xml:id="bible-IIreg25" n="25">
          <head>Caput 25</head>
          <p xml:id="IIreg25_1" n="1">factum est autem anno nono regni eius mense decimo decima die
            mensis venit Nabuchodonosor rex Babylonis ipse et omnis exercitus eius in Hierusalem et
            circumdederunt eam et extruxerunt in circuitu eius munitiones</p>
          <p xml:id="IIreg25_2" n="2">et clausa est civitas atque vallata usque ad undecimum annum
            regis Sedeciae</p>
          <p xml:id="IIreg25_3" n="3">nona die mensis praevaluitque fames in civitate nec erat panis
            populo terrae</p>
          <p xml:id="IIreg25_4" n="4">et interrupta est civitas et omnes viri bellatores nocte
            fugerunt per viam portae quae est inter duplicem murum ad hortum regis porro Chaldei
            obsidebant in circuitu civitatem fugit itaque per viam quae ducit ad campestria
            solitudinis</p>
          <p xml:id="IIreg25_5" n="5">et persecutus est exercitus Chaldeorum regem conprehenditque
            eum in planitie Hiericho et omnes bellatores qui erant cum eo dispersi sunt et
            reliquerunt eum</p>
          <p xml:id="IIreg25_6" n="6">adprehensum ergo regem duxerunt ad regem Babylonis in Reblatha
            qui locutus est cum eo iudicium</p>
          <p xml:id="IIreg25_7" n="7">filios autem Sedeciae occidit coram eo et oculos eius effodit
            vinxitque eum catenis et adduxit in Babylonem</p>
          <p xml:id="IIreg25_8" n="8">mense quinto septima die mensis ipse est annus nonusdecimus
            regis Babylonis venit Nabuzardan princeps exercitus servus regis Babylonis
            Hierusalem</p>
          <p xml:id="IIreg25_9" n="9">et succendit domum Domini et domum regis et domos Hierusalem
            omnemque domum conbusit igni</p>
          <p xml:id="IIreg25_10" n="10">et muros Hierusalem in circuitu destruxit omnis exercitus
            Chaldeorum qui erat cum principe militum</p>
          <p xml:id="IIreg25_11" n="11">reliquam autem populi partem qui remanserat in civitate et
            perfugas qui transfugerant ad regem Babylonis et reliquum vulgus transtulit Nabuzardan
            princeps militiae</p>
          <p xml:id="IIreg25_12" n="12">et de pauperibus terrae reliquit vinitores et agricolas</p>
          <p xml:id="IIreg25_13" n="13">columnas autem aereas quae erant in templo Domini et bases
            et mare aereum quod erat in domo Domini confregerunt Chaldei et transtulerunt aes omnium
            in Babylonem</p>
          <p xml:id="IIreg25_14" n="14">ollas quoque aereas et trullas et tridentes et scyphos et
            omnia vasa aerea in quibus ministrabant tulerunt</p>
          <p xml:id="IIreg25_15" n="15">necnon turibula et fialas quae aurea aurea et quae argentea
            argentea tulit princeps militiae</p>
          <p xml:id="IIreg25_16" n="16">id est columnas duas mare unum et bases quas fecerat Salomon
            in templo Domini non erat pondus aeris omnium vasorum</p>
          <p xml:id="IIreg25_17" n="17">decem et octo cubitos altitudinis habebat columna una et
            capitellum aereum super se altitudinis trium cubitorum et reticulum et malogranata super
            capitellum columnae omnia aerea similem et columna secunda habebat ornatum</p>
          <p xml:id="IIreg25_18" n="18">tulit quoque princeps militiae Seraian sacerdotem primum et
            Sophoniam sacerdotem secundum et tres ianitores</p>
          <p xml:id="IIreg25_19" n="19">et de civitate eunuchum unum qui erat praefectus super viros
            bellatores et quinque viros de his qui steterant coram rege quos repperit in civitate et
            Sopher principem exercitus qui probabat tirones de populo terrae et sex viros e vulgo
            qui inventi fuerant in civitate</p>
          <p xml:id="IIreg25_20" n="20">quos tollens Nabuzardan princeps militum duxit ad regem
            Babylonis in Reblatha</p>
          <p xml:id="IIreg25_21" n="21">percussitque eos rex Babylonis et interfecit in Reblatha in
            terra Emath et translatus est Iuda de terra sua</p>
          <p xml:id="IIreg25_22" n="22">populo autem qui relictus erat in terra Iuda quem dimiserat
            Nabuchodonosor rex Babylonis praefecit Godoliam filium Ahicham filii Saphan</p>
          <p xml:id="IIreg25_23" n="23">quod cum audissent omnes duces militum ipsi et viri qui
            erant cum eis videlicet quod constituisset rex Babylonis Godoliam venerunt ad Godoliam
            in Maspha Ismahel filius Nathaniae et Iohanan filius Caree et Sareia filius Thenaameth
            Nethophathites et Iezonias filius Maachathi ipsi et socii eorum</p>
          <p xml:id="IIreg25_24" n="24">iuravitque eis Godolias et sociis eorum dicens nolite timere
            servire Chaldeis manete in terra et servite regi Babylonis et bene erit vobis</p>
          <p xml:id="IIreg25_25" n="25">factum est autem in mense septimo venit Ismahel filius
            Nathaniae filii Elisama de semine regio et decem viri cum eo percusseruntque Godoliam
            qui mortuus est sed et Iudaeos et Chaldeos qui erant cum eo in Maspha</p>
          <p xml:id="IIreg25_26" n="26">consurgens autem omnis populus a parvo usque ad magnum et
            principes militum venerunt in Aegyptum timentes Chaldeos</p>
          <p xml:id="IIreg25_27" n="27">factum est vero anno tricesimo septimo transmigrationis
            Ioiachin regis Iudae mense duodecimo vicesima septima die mensis sublevavit Evilmerodach
            rex Babylonis anno quo regnare coeperat caput Ioiachin regis Iuda de carcere</p>
          <p xml:id="IIreg25_28" n="28">et locutus est ei benigna et posuit thronum eius super
            thronum regum qui erant cum eo in Babylone</p>
          <p xml:id="IIreg25_29" n="29">et mutavit vestes eius quas habuerat in carcere et comedebat
            panem semper in conspectu eius cunctis diebus vitae suae</p>
          <p xml:id="IIreg25_30" n="30">annonam quoque constituit ei absque intermissione quae et
            dabatur ei a rege per singulos dies omnibus diebus vitae suae</p>
        </div>
      </div>
    </body>
  </text>
</TEI>
